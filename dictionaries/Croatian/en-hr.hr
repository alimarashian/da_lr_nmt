Ovo je rodoslovlje Isusa Krista , potomka kralja Davida koji je bio Abrahamov potomak .
Abrahamu se rodio Izak . Izaku se rodio Jakov . Jakovu su se rodili Juda i njegova braća .
Judi je Tamara rodila Peresa i Zeraha . Peresu se rodio Hesron , a Hesronu Ram .
Ramu se rodi Aminadab . Aminadabu se rodi Nahšon , a Nahšonu Salma .
Salmi je Rahaba rodila Boaza . Boazu je Ruta rodila Obeda . Obedu se rodio Jišaj .
Jišaju se rodio kralj David . Davidu je bivša Urijina žena rodila Salomona .
Salomonu se rodio Roboam . Roboamu se rodio Abija . Abiji se rodio Asa .
Asi se rodio Jozafat . Jozafatu se rodio Joram , a Joramu Ahazja .
Ahazji se rodio Jotam , Jotamu Ahaz , a Ahazu Ezekija .
Ezekiji se rodio Manaše , Manašeu Amon . Amonu se rodio Jošija .
Jošiji su se , u vrijeme progonstva u Babilon , rodili Jehonija i njegova braća .
Poslije progonstva u Babilon Jehoniji se rodio Šealtiel . Šealtielu se rodio Zerubabel .
Zerubabelu se rodio Elijakim , a Elijakimu Azor .
Azoru se rodio Sadok . Sadoku se rodio Akim , Akimu Elijud .
Elijudu se rodio Eleazar , Eleazaru Matan , a Matanu Jakov .
Jakovu se rodio Josip , muž Marije koja je rodila Isusa zvanoga Krist .
To je , dakle , ukupno četrnaest naraštaja od Abrahama do kralja Davida , četrnaest naraštaja od kralja Davida do progonstva u Babilon i četrnaest naraštaja od progonstva do Krista .
Evo kako se zbilo rođenje Isusa Krista : Njegova majka Marija bila je zaručena s Josipom . Ali dok je još bila djevica , začela je po Svetome Duhu .
Kako je njezin muž Josip bio pravedan čovjek i kako ju nije htio javno osramotiti , naumi ju potajice napustiti .
Razmišljajući o tome , zaspao je te mu se u snu ukaže Božji glasnik . " Josipe , sine Davidov , " reče mu on , " ne oklijevaj uzeti Mariju za ženu ! Jer dijete koje nosi začeto je po Svetome Duhu .
Ona će roditi sina i nazvat ćeš ga Isus ( što znači Jahve spasava ) jer će spasiti svoj narod od njegovih grijeha . "
Sve se to dogodilo da bi se obistinilo što je Gospodin rekao po proroku :
" Slušajte ! Djevica će zanijeti ! Rodit će sina koji će se zvati Emanuel " ( što znači Bog je s nama ) .
Kad se Josip probudio , učini kako mu je Božji glasnik zapovjedio - dovede Mariju svojoj kući da mu bude žena .
Nije joj prišao kao muškarac dok nije rodila sina . A onda mu nadjene ime Isus .
Isus se rodio u gradu Betlehemu u Judeji za vladavine kralja Heroda . U to vrijeme neki mudraci s Istoka stignu u Jeruzalem i stanu se raspitivati :
" Gdje je taj novorođeni kralj Židova ? Vidjeli smo njegovu zvijezdu na istoku pa smo mu se došli pokloniti . "
To veoma uznemiri kralja Heroda , a i sav Jeruzalem .
Kralj sazove svećeničke poglavare i pismoznance da se raspita gdje se Krist treba roditi .
" U Betlehemu u Judeji " , odgovore mu , " jer je prorok napisao :
' Betleheme , ti nisi samo nevažno judejsko selo , jer će iz tebe poteći vladar koji će voditi moj narod , Izrael . ' "
Tada Herod potajno pošalje po mudrace da od njih dozna vrijeme pojavka zvijezde .
Zatim ih pošalje u Betlehem : " Pođite i pomnjivo se raspitajte za dijete . Kad ga pronađete , vratite se i javite mi da mu se i ja pođem pokloniti . "
Poslušali su kralja i pošli . I gle ! Zvijezda koju su vidjeli da izlazi išla je pred njima sve dok se nije zaustavila iznad mjesta gdje se nalazilo dijete .
Kad su ju ugledali , silno su se razveselili .
Uđu u kuću i ugledaju dijete s njegovom majkom Marijom te padnu ničice i poklone mu se . Zatim otvore škrinje s blagom i daruju mu zlato , tamjan i smirnu .
Poslije toga su u snu dobili upute da se ne vraćaju k Herodu , te su se u svoju zemlju vratili drugim putem .
Kad su otišli , anđeo se Gospodnji ukaže u snu Josipu . " Ustani i bježi u Egipat s djetetom i s njegovom majkom " , reče anđeo , " i ostani ondje sve dok ti ne kažem da se vratiš jer će kralj Herod tražiti dijete da ga ubije . "
Josip ustane i još se iste noći zaputi u Egipat s Marijom i djetetom .
Ostao je ondje sve do Herodove smrti . Time se ispunilo što je Gospodin rekao preko proroka : " Pozvao sam svojega sina iz Egipta . "
Kad uvidi da su ga mudraci izigrali , Herod se silno razgnjevi i pošalje vojnike da u Betlehemu i po svoj okolici pobiju sve dječake od dvije godine i mlađe , prema vremenu izlaska zvijezde za koje se raspitao u mudraca .
Tako se ispunilo proročanstvo proroka Jeremije :
" U Rami se čuje glas , zapomaganje i gorak plač ; to Rahela oplakuje svoju djecu i ne dade se utješiti jer ih više nema . "
Kad je Herod umro , u Egiptu se anđeo Gospodnji ukaže Josipu u snu i reče mu :
" Ustani i povedi dijete i njegovu majku natrag u izraelsku zemlju , jer su oni koji su ga pokušavali ubiti mrtvi . "
On ustane , uzme dijete i majku i vrati se u Izrael .
Putem dozna da je novim kraljem postao Arhelaj , Herodov sin , pa se prestraši . Tada i u snu dobije upozorenje da ne ide u Judeju , te umjesto toga ode u Galileju
i nastani se u Nazaretu . Time se ispunilo što su o Mesiji napisali proroci : " Zvat će se Nazarećanin . "
U to vrijeme Ivan Krstitelj počne propovijedati u judejskoj pustinji :
" Pokajte se za grijehe i obratite se Bogu jer je nebesko kraljevstvo blizu ! "
Prorok Izaija govorio je o Ivanu kad je prorokovao : " On je glas koji viče u pustinji : ' Pripremite put za Gospodnji dolazak ! Poravnajte za njega staze . ' "
Ivan je nosio odjeću od devine dlake , a o pasu kožni pojas ; hranio se skakavcima i divljim medom .
Ljudi su k njemu dolazili iz Jeruzalema i iz cijele jordanske okolice .
Ispovijedali su mu svoje grijehe , a on ih je krstio u rijeci Jordanu .
Ali kad ugleda mnoge farizeje i saduceje da se dolaze krstiti , reče im : " Zmijska legla ! Tko li vas je samo upozorio da pobjegnete Božjemu gnjevu koji stiže ?
Dokažite svojim životom i djelima da ste se odvratili od grijeha i obratili Bogu .
Ne zavaravajte se da vam je dovoljno reći : ' Mi smo Abrahamovi potomci ! ' jer vam kažem da Bog može i od ovoga kamenja podignuti Abrahamovu djecu !
Sjekira Božjeg suda već je uzdignuta da u korijenu sasiječe stabla . Svako stablo koje ne daje dobrog roda bit će posječeno i bačeno u vatru .
Ja vodom krstim one koji se pokaju od svojih grijeha ; no dolazi netko mnogo veći od mene , toliko velik da mu ja nisam dostojan ni robom biti . On će vas krstiti Svetim Duhom i ognjem .
Očistit će svoje gumno i odvojiti pljevu od pšenice ; pšenicu će spremiti u svoju žitnicu , a pljevu sažeći neugasivim ognjem . "
Tada Isus dođe iz Galileje na Jordan da ga Ivan krsti .
Ivan ga je odvraćao . " Zar da ti dođeš k meni , " reče mu , " a zapravo bi ti mene trebao krstiti ! "
Ali Isus mu odgovori : " Pusti to , jer nam valja ispuniti pravednu Božju volju . " Tada ga je Ivan krstio .
Nakon krštenja Isus iziđe iz vode . I gle ! Nebesa se otvore i on ugleda Božjega Duha kako silazi kao golub i spušta se na njega .
I glas s neba reče : " Ovo je moj ljubljeni Sin kojega sam izabrao . On je moja radost . "
Zatim Sveti Duh odvede Isusa u pustinju da ga ondje kuša đavao .
Ništa nije jeo četrdeset dana i četrdeset noći pa je nakon toga vrlo ogladnio .
Tada mu pristupi napasnik i reče mu : " Ako si Božji Sin , reci ovom kamenju da postane kruhom . "
Ali Isus mu odgovori : " U Svetome pismu piše : ' Ne živi čovjek samo o kruhu , već i o svakoj riječi što izlazi iz Božjih usta . ' "
Tada ga đavao odvede u Jeruzalem , navrh Hrama
i reče : " Ako si Božji Sin , skoči ! Jer Sveto pismo kaže : ' On zapovijeda svojim anđelima da te čuvaju . Oni će te svojim rukama zadržati da ni nogom o kamen ne udariš . ' "
Isus mu odgovori : " Sveto pismo također kaže : ' Ne iskušavaj Gospodina Boga svojega ! ' "
Đavao ga zatim povede na vrh vrlo visoke gore te mu pokaže sve narode svijeta i svu njihovu slavu .
" Sve ću ti ovo dati " , reče mu , " ako mi se ničice pokloniš ! "
" Odlazi , Sotono ! " reče mu Isus . " U Svetome pismu piše : ' Klanjaj se samo Bogu i njemu jedinome služi ! ' "
Tada đavao ode , a dođu mu služiti anđeli .
Kad je Isus čuo da su Ivana zatvorili , povuče se u Galileju .
Ode iz Nazareta te se nastani u Kafarnaumu , na Zebulunovu i Naftalijevu području .
Tako se ispunilo Izaijino proročanstvo :
" U zemlji Zebulunovoj i Naftalijevoj , uz more , s one strane Jordana , u poganskoj Galileji ,
narod koji je u tmini živio ugleda veliku svjetlost ; onima što su prebivali u mračnom predjelu smrti zasjalo je jarko svjetlo . "
Otada Isus počne propovijedati : " Pokajte se za grijehe i obratite se Bogu jer je nebesko kraljevstvo blizu ! "
Prolazeći jednom obalom uz Galilejsko jezero , Isus opazi dvojicu braće - Šimuna , zvanoga još i Petar , i Andriju - kako bacaju mrežu u more . Bili su , naime , ribari .
Reče im : " Pođite za mnom i ja ću vas učiniti ribarima ljudi ! "
Oni smjesta ostave svoje mreže te pođu za njim .
Malo dalje ugleda drugu dvojicu braće , Jakova i Ivana , kako sjede u lađici sa svojim ocem Zebedejem i krpaju mreže . Pozove i njih .
Oni smjesta ostave lađicu i oca te pođu za njim .
Isus je putovao cijelom Galilejom poučavajući u židovskim sinagogama , propovijedajući Radosnu vijest o nebeskom kraljevstvu te iscjeljujući svaku vrstu bolesti i nemoći u narodu .
Glas o njemu pronese se po svoj Siriji , pa su mu ljudi čak i odande dovodili sve koje je mučila kakva bolest i patnja : opsjednute , mjesečare i uzete , a on ih je ozdravljao .
Za njim je nagrnulo silno mnoštvo iz Galileje , Dekapolisa , Jeruzalema i cijele Judeje , pa čak i s druge strane Jordana .
Kad Isus ugleda da se okupilo mnoštvo , popne se na goru i sjedne . Nato mu priđu njegovi učenici .
On počne poučavati .
" Blago onima koji shvaćaju da im je Bog potreban jer je njihovo nebesko kraljevstvo .
Blago onima koji tuguju , jer će ih Bog utješiti !
Blago krotkima , jer će baštiniti zemlju .
Blago onima koji su gladni i žedni pravednosti , jer će je se nasititi .
Blago milosrdnima , jer će se i njima iskazati milosrđe .
Blago ljudima čista srca , jer će gledati Boga .
Blago mirotvorcima , jer će se nazivati Božjom djecom !
Blago onima koje progone zato što su pravedni pred Bogom , jer je njihovo nebesko kraljevstvo !
Blago vama kad vas zbog mene budu grdili i progonili i lažno vam pripisivali kojekakva zla !
Radujte se zbog toga , silno se radujte ! Jer velika vas nagrada čeka na nebesima . Tako su progonili i proroke prije vas !
" Vi ste sol čovječanstvu . Ali kakva je korist od soli ako obljutavi ? Za što se može uporabiti ? Ni za što , osim da se izbaci van , da ju ljudi pogaze .
Vi ste svjetlost svijetu - grad na gori koji noću sjaji da ga svi vide .
Svjetiljku ne palite da biste ju pokrili , nego da biste ju postavili tako da svijetli svima u kući .
Neka vaša svjetlost svijetli pred ljudima tako da vide vaša dobra djela i da slave vašega nebeskog Oca .
" Nemojte pogrešno shvatiti da sam došao ukinuti Mojsijev zakon i zapise proroka . Nisam ih došao ukinuti , nego ispuniti .
Zaista vam kažem : Sve dok postoji nebo i zemlja , nijedno slovce , nijedan potez pera u Zakonu neće nestati dok se sve ne ostvari .
Prekrši li zato tko i najmanju zapovijed i druge tome pouči , bit će najmanji u nebeskom kraljevstvu . Ali oni koji poučavaju Božjim zakonima i pokoravaju im se bit će veliki u nebeskom kraljevstvu .
Kažem vam , ne bude li vaša pravednost veća od pravednosti pismoznanaca i farizeja , nipošto nećete ući u nebesko kraljevstvo ! "
" Čuli ste da je starima rečeno u Mojsijevu zakonu : ' Ne ubij ! Tko ubije , mora biti izveden pred sud . '
A ja vam kažem : Tko se rasrdi na svojeg brata , odgovarat će pred sudom ! Nazove li ga glupanom , odgovarat će pred najvišim sudom . A nazove li ga luđakom , odgovarat će za to u paklenome ognju !
Stojiš li , dakle , pred žrtvenikom u Hramu prinoseći žrtvu Bogu pa se iznenada sjetiš da neki tvoj brat ima što protiv tebe ,
ostavi žrtvu pred žrtvenikom pa se najprije pomiri s njime , a tek onda dođi i prinesi žrtvu Bogu .
Brzo se nagodi s protivnikom , prije nego što bude kasno , dok te nije izveo pred sud , a sudac bacio u tamnicu .
Zaista ti kažem , odande nećeš izići sve dok ne isplatiš i posljednji novčić .
" Čuli ste da u Mojsijevu zakonu piše : ' Ne čini preljuba ! '
A ja vam kažem : Tko samo i pogleda ženu s požudom , već je u svojem srcu s njom počinio preljub .
Ako te tvoje desno oko navodi na grijeh , iskopaj ga i baci . Bolje ti je da samo jedan dio tvojeg tijela bude uništen nego da sav budeš bačen u pakao .
Pa makar te i tvoja desna ruka navodila na grijeh , odsijeci ju i baci od sebe . Bolje da ostaneš bez jednoga od udova nego da ti cijelo tijelo ode u pakao . "
" Također ste čuli : ' Tko otpusti svoju ženu , neka joj dade otpusnicu . '
Ali ja vam kažem : Tko god se razvede od svoje žene , osim zbog njezina bluda , navodi ju na preljub . I tko god se oženi razvedenom ženom , čini preljub . "
" Čuli ste da u Mojsijevu zakonu piše : ' Ne krši zakletve , nego izvrši ono na što si se Gospodinu zakleo . '
A ja vam kažem : Ne kunite se nikako ! Ni nebom , jer je Božje prijestolje ,
ni zemljom , jer je podnožje njegovim nogama , ni Jeruzalemom , jer je to grad velikoga kralja .
Ne kunite se ni svojom glavom , jer ni jednu jedinu vlas niste u stanju učiniti bijelom ili crnom .
Kad kažete : " Da " , neka to znači " da " , kad kažete : " Ne " , neka znači " ne " ; sve što je više , dolazi od Zloga .
" Čuli ste da u Mojsijevu zakonu piše : ' Oko za oko , zub za zub ! '
A ja vam kažem : Ne opirite se zlotvoru ! Pljusne li vas , naprotiv , tko po jednom obrazu , okrenite mu i drugi !
Ako bi se tko htio s tobom parničiti da ti otme košulju , daj mu i svoj ogrtač .
Primoraju li te rimski vojnici da im poneseš opremu jednu milju , ponesi ju dvije .
Zatraži li tko nešto od tebe , daj mu , i nemoj okrenuti leđa onome tko te zamoli da mu posudiš . "
" Čuli ste da u Mojsijevu zakonu piše : ' Ljubi svoje bližnje , a mrzi neprijatelje ! '
A ja vam kažem : Ljubite i svoje neprijatelje i molite se za one koji vas progone !
Tako ćete se ponijeti kao prava djeca svojega nebeskog Oca , koji daje da njegovo Sunce izlazi i nad zlima i nad dobrima te da kiša pada i pravednicima i nepravednicima .
Jer ako volite samo one koji vas vole , kakvu nagradu možete očekivati ? Ne čine li tako i pokvarenjaci ?
Ako ste ljubazni samo prema svojoj braći , po čemu se razlikujete od drugih ? Tako postupaju i neznabošci .
Budite , dakle , savršeni kao što je savršen vaš nebeski Otac . "
" Pazite ! Nemojte svoja dobra djela činiti javno da vam se drugi dive jer onda nećete primiti plaću od svojega nebeskog Oca .
Zato kada daješ milodar , ne trubi pred sobom kao što to u sinagogama i na ulicama čine licemjeri da ih ljudi hvale . Zaista vam kažem , drugu nagradu osim te neće dobiti .
Naprotiv , kada daješ milodar , neka tvoja ljevica ne zna što radi desnica .
Udijeli svoj milodar potajno pa će te tvoj Otac , koji vidi i u tajnosti , nagraditi . "
" I kada se molite , ne budite poput licemjera koji se vole moliti u sinagogama i po uličnim raskrižjima da ih ljudi vide . Zaista vam kažem , drugu nagradu osim te neće dobiti .
Ti , naprotiv , kada se moliš , uđi nekamo gdje ćeš biti sam , zatvori za sobom vrata te se pomoli Ocu u tajnosti , a tvoj će te Otac , koji vidi u tajnosti , nagraditi .
Kad se molite , ne nabrajajte isprazne riječi kao pogani , koji misle da će biti uslišani zbog svojega nabrajanja .
Ne činite kao oni jer vaš Otac dobro zna što vam je potrebno i prije nego što ga zamolite .
Zato se vi molite ovako : ' Oče naš na nebu , neka se štuje tvoje sveto ime .
Neka dođe tvoje kraljevstvo . Neka se tvoja volja provodi na zemlji kao i na nebu .
Kruh naš svagdašnji daj nam danas
i oprosti nam naše grijehe kao što i mi opraštamo onima koji griješe protiv nas .
I ne dopusti da podlegnemo kušnji , nego nas izbavi od Zloga . '
Jer ako oprostite ljudima njihove pogreške , i vaš će nebeski Otac vama oprostiti .
Ali ne oprostite li vi drugima njihovih pogrešaka , ni vaš Otac neće oprostiti vama .
Kad postite , ne mrštite se kao licemjeri , koji izobliče lice kako bi ljudi opazili da poste . Zaista vam kažem , drugu nagradu osim te neće dobiti .
Ali ti se , kada postiš , lijepo uredi
da tvoj post ne zapaze ljudi , nego samo tvoj Otac koji je u tajnosti . I tvoj će ti Otac , koji vidi u tajnosti , uzvratiti . "
" Ne zgrćite sebi blago ovdje na zemlji , gdje ga mogu izgristi moljci ili može zahrđati , gdje lopovi provaljuju i kradu .
Stječite sebi blago na nebu , gdje ga ne mogu izgristi moljci ni hrđa , gdje lopovi ne provaljuju i ne kradu .
Jer gdje ti je blago , bit će ti i srce .
Oko je poput svjetiljke tijelu . Ne budete li odviše brinuli za materijalna dobra jasno ćete vidjeti u životu ,
ali ako za njih budete previše brinuli vid će vam biti zasjenjen i duboka će vam tama ispuniti život .
Nitko ne može služiti dvojici gospodara jer će jednomu biti odan , a drugoga prezirati . Zato ne možete služiti i Bogu i bogatstvu .
Zato vam kažem : Ne brinite se tjeskobno kako ćete preživjeti , što ćete jesti ili piti , ni u što ćete obući svoje tijelo ! Nije li život vredniji od hrane , a tijelo od odjeće ?
Pogledajte ptice nebeske ! Niti siju , niti žanju , niti sabiru u žitnice jer ih hrani vaš nebeski Otac . A niste li vi mnogo vredniji od njih ?
Može li tko od vas sebi brigama produžiti život barem i za jedan dan ?
Zašto se onda brinuti za odjeću ? Pogledajte samo poljske ljiljane ! Niti se muče niti predu .
A kažem vam da se ni kralj Salomon u svoj svojoj raskoši nije zaodjenuo kao jedan od njih .
Pa ako Bog tako odijeva poljsku travu koja danas jest , a već se sutra baca u peć , zar se neće još i više brinuti za vas , malovjerni ?
Ne brinite se tjeskobno i ne govorite : ' Što ćemo jesti ? ' , ' Što ćemo piti ? ' ili ' U što ćemo se obući ? '
jer tako čine nevjernici . Vaš nebeski Otac zna da vam je sve to potrebno .
Stoga najprije tražite Božje kraljevstvo i njegovu pravednost , pa će vam se i to nadodati .
Ne brinite se zato tjeskobno za sutra jer će ono donijeti nove brige . Današnja vam je muka dovoljna za danas . "
" Ne osuđujte , da ne budete osuđeni .
Jer kako vi sudite druge , tako će se i vama suditi . Kako mjerite drugima , i vama će se mjeriti .
Što imaš gledati trn u oku svojega brata kad u vlastitom oku ni brvna ne opažaš ?
Kako možeš reći bratu : ' Daj da ti izvadim trn iz oka ' kad sam imaš brvno u oku ?
Licemjeru ! Izvadi najprije brvno iz vlastitog oka , pa ćeš onda dobro vidjeti kako da bratu izvadiš trn iz oka .
Ne dajte svetinje psima ! Ne bacajte biserje pred svinje ! Jer svinje će ga pogaziti , a psi se okrenuti te vas rastrgati .
Molite i dat će vam se ! Tražite i naći ćete ! Kucajte i otvorit će vam se !
Jer tko god moli , prima . Tko god traži , nalazi . Tko kuca , otvara mu se .
Bi li itko od vas svojemu djetetu , kad bi ga zamolilo kruha , dao kamen ?
Ili bi mu tko dao zmiju kad ga zamoli ribu ?
Pa ako vi , grešni ljudi , znate davati dobre darove svojoj djeci , koliko će više vaš nebeski Otac darovati dobra onima koji ga mole ? "
" Činite drugima ono što biste htjeli da drugi čine vama . To je bit učenja cijeloga Mojsijeva zakona i Proroka . "
" Uđite na uska vrata ! Jer široka vrata i prostran put vode u propast i mnogi njime idu .
Kako su uska vrata i tijesan put koji vodi u Život ! Malo ih je koji ga nalaze . "
" Čuvajte se lažnih proroka koji dolaze u ovčjem runu , a iznutra su grabežljivi vukovi .
Prepoznat ćete ih po njihovim plodovima . Bere li se s trnja grožđe ili s bodljike smokve ?
Tako svako dobro stablo rađa dobrim , a nevaljalo stablo nevaljalim plodovima .
Niti dobro stablo može roditi nevaljalim rodom , niti nevaljalo stablo dobrim rodom .
Svako stablo koje ne rađa dobrim rodom siječe se i baca u oganj .
Poznat ćete ih , dakle , po plodovima . "
" U nebesko kraljevstvo neće ući svi koji me nazivaju Gospodinom , već samo koji slušaju mojega nebeskog Oca .
Na sudu će mi mnogi reći : ' Gospodine , Gospodine ! Nismo li u tvoje ime prorokovali ? Nismo li se služili tvojim imenom da istjerujemo zle duhove i da činimo mnoga druga čudesa ? '
Ali odgovorit ću im : ' Nikad vas nisam poznavao . Odlazite od mene , zlotvori ! '
Tko god sluša ove moje riječi i tako čini , mudar je kao i čovjek koji gradi kuću na čvrstoj stijeni .
Zapljušti kiša , navale bujice , zapušu vjetrovi i stanu šibati kuću , ali se ona ne sruši jer je izgrađena na stijeni .
Naprotiv , tko čuje ove moje riječi , a ne čini tako , jest poput luda čovjeka koji sebi gradi kuću na pijesku .
Zapljušti kiša , navale bujice , zapušu vjetrovi i stanu šibati kuću , i ona se sruši . I velika bijaše njezina ruševina . "
Kad je Isus završio govor , mnoštvo je bilo zaneseno njegovim učenjem
jer je učio kao onaj koji ima vlast , a ne kao njihovi pismoznanci .
Veliko je mnoštvo pohrlilo za Isusom dok je silazio s gore .
Odjednom mu pristupi neki gubavac , pokloni mu se do zemlje i zamoli ga : " Gospodine , ako hoćeš , možeš me iscijeliti . "
Isus ispruži ruku i dotakne čovjeka . " Hoću ! Ozdravi ! " reče mu . I guba odmah nestane .
Isus mu reče : " Nikome o tomu ne govori , već idi ravno svećeniku te sa sobom ponesi žrtveni dar prema Mojsijevu zakonu kao javno svjedočanstvo svojeg ozdravljenja .
Kad Isus dođe u Kafarnaum , pristupi mu neki stotnik
i reče : " Gospodine , sluga mi kod kuće leži uzet i u teškim mukama . "
" Doći ću ga iscijeliti " , odgovori mu Isus .
Stotnik odgovori : " Gospodine , nisam dostojan da uđeš u moju kuću . Samo reci da ozdravi i on će ozdraviti !
Jer i moram slušati svoje nadređene . A podređenom vojniku kažem : ' Idi ! ' i on ode , te drugome : ' Dođi ! ' i dođe ; a sluzi kažem : ' Učini to ! ' i on učini . "
Kad je to čuo , Isus se zadivi . Okrene se mnoštvu , pa reče : " Zaista vam kažem , takve vjere nisam vidio ni u koga u cijelom Izraelu .
Kažem vam da će mnogi pogani sjesti u nebeskom kraljevstvu s Abrahamom , Izakom i Jakovom ,
a mnogi Izraelci biti izbačeni u mrklu tamu gdje će biti plač i škrgut zuba . "
Zatim reče rimskome stotniku : " Idi ! Neka ti bude kako si vjerovao ! " I sluga mu istog trena ozdravi .
Kad je Isus došao u Petrovu kuću , Petrova punica ležala je bolesna , u vrućici .
Isus joj dotakne ruku i vrućica nestane . Žena ustane i počne ga posluživati .
Te mu večeri dovedu mnoge opsjednute . Na njegovu riječ svi su zli duhovi izlazili , a svi bolesnici ozdravljali .
Tako se ispunilo što je napisao prorok Izaija : " On slabosti naše uze i ponese naše bolesti . "
Kad je Isus vidio koliko se mnoštvo okuplja , zapovjedi da otplove na drugu stranu jezera .
Tada mu priđe neki pismoznanac i reče : " Učitelju , slijedit ću te kamo god ti pošao . "
Isus mu odgovori : " Lisice imaju jame i ptice imaju gnijezda , a Sin Čovječji nema gdje ni glavu nasloniti . "
Drugi mu od učenika reče : " Gospodine , dopusti mi da najprije pokopam svojeg oca . "
Ali Isus mu odgovori : " Pođi za mnom i pusti da mrtvi pokapaju svoje mrtvace ! "
Isus se ukrca u lađu , a za njim uđu i njegovi učenici .
Odjednom nastane tako silna oluja da su se valovi prelijevali preko lađice . Isus je spavao .
Učenici dođu k njemu i probude ga : " Gospodine , spasi nas ! Izginut ćemo ! "
Isus im reče : " Malovjerni ! Što se toliko strašite ? " Ustane zatim i zaprijeti vjetru i valovima , a oluja se stiša i nastane mukla tišina .
Ljudi su se u čudu pitali : " Pa tko je on da mu se i vjetrovi i more pokoravaju ? "
Kad su stigli na drugu stranu jezera , u gadarski kraj , susretnu ga dvojica opsjednutih koji su dolazili iz grobnica i bili tako goropadni da zaradi njih nitko nije mogao proći tim putem .
Odjednom poviču : " Što hoćeš od nas , Sine Božji ? Došao si nas ovdje mučiti prije vremena ? "
Nedaleko je paslo veliko krdo svinja .
Zli duhovi zamole Isusa : " Ako nas istjeraš , pošalji nas u ono krdo svinja . "
" Idite ! " reče im Isus . Oni iziđu iz opsjednutih i uđu u svinje . Nato cijelo krdo jurne niz strminu u more i podavi se u vodi .
Svinjari pobjegnu u grad te razglase što se dogodilo s opsjednutima .
Tada sav grad iziđe u susret Isusu . Kad su ga ugledali , zamole da ode iz njihova kraja .
Tako Isus uđe u lađicu i preplovi do svojega grada .
Ondje mu donesu uzetog čovjeka na nosilima . Kad Isus vidje njihovu vjeru , reče bolesniku : " Hrabro , sinko , oprošteni su ti grijesi ! "
A neki od pismoznanaca pomisle : " Ovaj huli ! "
Isus je prozreo što misle , pa ih upita : " Zašto mislite zlo u srcu ?
Što je lakše reći uzetom čovjeku : ' Grijesi su ti oprošteni ' ili ' Ustani i idi ' " ?
Dokazat ću vam da ja , Sin Čovječji , imam vlast na zemlji opraštati grijehe . " Okrene se zatim prema uzetome i reče : " Ustani , uzmi nosila i idi kući ! "
On ustane i ode kući .
Kad je mnoštvo to vidjelo , zaprepaste se i počnu slaviti Boga što je ljudima dao takvu vlast .
Odlazeći odande , Isus ugleda čovjeka imenom Matej kako ubire porez . " Pođi za mnom ! " reče mu . Matej ustane i pođe za njim .
Dok je Isus poslije bio u kući za stolom , došli su brojni ubirači poreza i grešnici i pridružili se njemu i njegovim učenicima .
Pošto su to vidjeli , farizeji upitaju njegove učenike : " Zašto vaš učitelj jede s ubiračima poreza i grešnicima ? "
Isus je to čuo , pa reče : " Ne treba liječnik zdravima , nego bolesnima ! "
Proučite što znači : ' Draže mi je da ste milosrdni nego da mi prinosite žrtve . ' Jer nisam došao zvati pravednike , već grešnike . "
Jednom dođu k Isusu učenici Ivana Krstitelja te ga upitaju : " Zašto tvoji učenici ne poste kao što postimo mi i farizeji ? "
" Mogu li uzvanici na svadbenoj večeri tugovati dok je mladoženja s njima ? Ali doći će dani kada će im ugrabiti mladoženju . Tada će postiti .
Nitko ne krpa rupe na staroj odjeći zakrpom od još nesmočena platna . Zakrpa bi se skupila , razvukla tkaninu i napravila još veću rupu .
Ne ulijeva se novo vino u stare mjehove jer bi se raspuknuli . Vino bi se prolilo , a mjehovi uništili . Novo se vino lijeva u nove mjehove . Tako se sačuva i jedno i drugo . "
Dok je još govorio , pristupi mu neki poglavar i padne pred njega ničice klanjajući se . " Kćerka mi je umrla " , reče . " Ali ti dođi i stavi ruku na nju , pa će oživjeti . "
Isus pođe s učenicima njegovu domu .
Neka žena koja je već dvanaest godina bolovala od krvarenja priđe mu otraga i dotakne skut njegova ogrtača
jer je pomislila : " Dodirnem li samo njegovu odjeću , ozdravit ću ! "
Isus se okrene i spazi ju te joj reče : " Samo hrabro , kćeri ! Tvoja te vjera iscijelila . " I žena istoga trena ozdravi .
Kad je Isus stigao do poglavarova doma , ugleda bučno mnoštvo i svirače .
" Odstupite ! Djevojčica nije umrla , nego samo spava ! " A oni ga počnu ismijavati .
Kad ih je istjerao , Isus uđe k djevojčici i uzme ju za ruku , a ona ustane .
Glas o tome proširio se cijelim krajem .
Kad je Isus odande odlazio , dva slijepca pođu za njime vičući : " Smiluj nam se , sine Davidov ! "
Pođu za njim ravno u kuću u kojoj je odsjeo , a Isus ih upita : " Vjerujete li da to mogu učiniti ? " " Vjerujemo , Gospodine " , odgovore mu .
Tada im dotakne oči i reče : " Neka vam bude prema vašoj vjeri ! "
I oči im se otvore . Isus ih strogo upozori : " Nikome o tomu ne pričajte ! "
Ali oni , kad iziđu , prošire glas o njemu po cijelome kraju .
Tek što su oni izišli , dovedu mu nijema i opsjednuta čovjeka .
Isus istjera zlog duha , a njemak progovori . Mnoštvo se silno čudilo . " Takvo što u Izraelu još nikada nismo vidjeli ! "
Ali farizeji su govorili : " On izgoni zle duhove pomoću poglavice zlih duhova . "
Isus je putovao po svim gradovima i selima poučavajući u židovskim sinagogama , navješćujući Radosnu vijest o kraljevstvu te iscjeljujući ljude od svake bolesti i nemoći .
Sažalilo mu se mnoštvo koje je dolazilo jer su ljudi bili izmučeni i zapušteni poput ovaca bez pastira .
" Žetva je vrlo velika , a radnika je tako malo " , reče on svojim učenicima .
" Zato molite gospodara da pošalje radnike u svoju žetvu . "
Isus pozove dvanaestoricu učenika te ih ovlasti da izgone zle duhove i da iscjeljuju svakovrsne bolesti i slabosti .
Evo imena dvanaestorice apostola : Šimun ( zvan i Petar ) , Andrija ( Petrov brat ) , Jakov ( Zebedejev sin ) , Ivan ( Jakovljev brat ) ,
Filip , Bartolomej , Toma , Matej ( ubirač poreza ) , Jakov ( Alfejev sin ) , Tadej ,
Šimun Kananaj i Juda Iškariotski ( koji je izdao Isusa ) .
Isus ih je poslao i uputio ih : " Ne idite poganima ni Samarijancima ,
već samo izraelskom narodu - Božjim izgubljenim ovcama .
Idite i propovijedajte im da je blizu nebesko kraljevstvo .
Iscjeljujte bolesnike i gubavce , uskrisujte mrtve i istjerujte zloduhe . Besplatno ste primili , besplatno i dajte .
Ne uzimajte sa sobom novca ,
ni torbu s odjećom i obućom za put , ni štap , jer radnik zaslužuje svoje uzdržavanje .
Kad god uđete u grad ili selo , potražite dostojna čovjeka pa ostanite kod njega sve dok ne pođete u drugi grad .
Kad uđete u neku kuću , blagoslovite ju .
Bude li kuća toga dostojna , neka se na nju spusti vaš mir . Ne pokaže li se dostojnom , neka se vaš mir vrati vama .
Gdje vas ne prihvate i ne poslušaju što im govorite , otresite s nogu i prašinu iz toga mjesta kad budete odlazili .
Zaista vam kažem , na Sudnji će dan Sodomi i Gomori biti lakše nego tomu mjestu .
Šaljem vas , evo , kao ovce među vukove . Stoga budite mudri kao zmije , a bezazleni kao golubovi .
Čuvajte se jer će vas predavati sudu i bičevati po sinagogama .
Zbog mene će vas izvoditi pred vladare i kraljeve , da biste njima i poganima mogli posvjedočiti o meni .
Ne brinite se što ćete govoriti kad vas predaju sudu jer će vam tada biti dano što da kažete .
Nećete govoriti vi - kroz vas će govoriti Duh vašega nebeskog Oca .
Brat će brata i otac dijete predavati na smrt . Djeca će se dizati protiv roditelja i predavati ih da ih ubiju .
Svi će vas zamrziti zbog mene , ali tko ustraje do kraja , spasit će se .
Kad vas počnu progoniti u jednom gradu , bježite u drugi ! Ja , Sin Čovječji , vratit ću se prije nego što obiđete sve izraelske gradove .
Učenik nije veći od svojega učitelja , niti je sluga iznad svojega gospodara .
Dosta je da učenik dijeli učiteljevu , a sluga gospodarovu sudbinu . Ako su dakle mene , domaćina , nazvali ' Beelzebulom ' , koliko li će onda više vas , moje ukućane ?
Ali ne bojte se onih koji vam prijete . Jer dolazi vrijeme kad će sve što je skriveno biti otkriveno ; sve što je tajno čut će se pred svima .
Što vam sad govorim u tami , vičite po ulicama kad svane dan . Što vam šapćem na uho , vičite s krovova da svi čuju !
Ne bojte se onih koji mogu ubiti samo tijelo , ali dušu ne mogu ! Bojte se Boga koji i dušu i tijelo može uništiti u paklu .
Ne prodaju li se vrapci po dva za novčić , a ipak nijedan od njih ne padne na zemlju bez dopuštenja vašega Oca .
A vama su izbrojene i vlasi na glavi .
Stoga se ne brinite ! Vi ste mu mnogo vredniji od mnoštva vrabaca .
Za onoga tko ovdje na zemlji pred svima prizna da pripada meni i ja ću , pred svojim Ocem na nebu , priznati da njemu pripadam .
Ali onoga koji mene zaniječe na zemlji odreći ću se pred svojim Ocem na nebu .
Nemojte misliti da sam na zemlju došao donijeti mir ! Nisam došao donijeti mir , nego mač .
Došao sam rastaviti sina od oca , kćerku od majke i snahu od svekrve .
Čovjeku će neprijatelji biti vlastiti ukućani .
Tko voli svojega oca ili svoju majku više nego mene , nije me dostojan . Tko voli sina ili kćerku više nego mene , nije me dostojan .
Tko ne uzme svoj križ i ne pođe za mnom , nije me dostojan .
Tko za sebe čuva svoj život , izgubit će ga , a tko izgubi život zaradi mene , naći će ga .
Tko prihvati vas , prihvatio je mene . A tko prihvati mene , prihvatio je Oca koji me je poslao .
Tko prihvati proroka zato što je prorok , dobit će proročku plaću ; tko prihvati pravednika zato što je pravednik , dobit će pravedničku plaću .
Date li samo čašu hladne vode jednome od ovih malenih zato što je moj učenik , sigurno ćete biti nagrađeni . "
Kad je završio s uputama dvanaestorici učenika , Isus ode poučavati i propovijedati po gradovima .
Ivan Krstitelj je u tamnici čuo o Kristovim čudesnim djelima , pa pošalje svoje učenike da upitaju Isusa :
" Jesi li ti zaista onaj koji treba doći ili da čekamo drugoga ? "
Isus im reče : " Idite Ivanu i ispričajte što ste čuli i vidjeli :
slijepcima se vraća vid , hromi hodaju , gubavci ozdravljaju , gluhi čuju , mrtvi ustaju i Radosna vijest se propovijeda siromasima .
Recite mu i ovo : ' Blago onome tko se zbog mene ne sablazni ! ' "
Kad su otišli , Isus počne mnoštvu govoriti o Ivanu . " Kad ste otišli u pustinju , što ste išli gledati ? Samo trsku kako se povija na vjetru ?
Ili ste išli vidjeti raskošno odjevena čovjeka ? Ali takvi žive u kraljevskim palačama .
Ili ste išli vidjeti Božjeg proroka ? Da , on je i više od proroka .
Jer Ivan je čovjek o kojemu u Svetome pismu piše : " Gledajte , šaljem pred vas svojega glasnika i on će vam pripraviti put . "
Zaista vam kažem , od svih ljudi koji su ikada rođeni nije bilo većega od Ivana Krstitelja . Pa ipak , i najmanji u kraljevstvu nebeskomu veći je od njega !
A od vremena kad je Ivan Krstitelj počeo propovijedati i krstiti pa sve do sada , navala je na kraljevstvo nebesko i siloviti ga prisvajaju .
Jer svi su proroci i Zakon proricali o Ivanu .
I , ako ste mi to spremni povjerovati , on je taj drugi Ilija koji je trebao doći .
Slušajte , kad već imate uši !
A s kime da usporedim ovaj naraštaj ? On je poput djece koja sjede i igraju se na gradskome trgu , pa jedni drugima dovikuju :
' Veselo smo vam zasvirali , ali niste htjeli zaplesati . Onda smo vam zapjevali tužaljke , ali ni plakati niste htjeli . '
Došao je Ivan . Niti je jeo niti pio , a govorilo se : ' Ima zloduha . '
Onda sam došao ja , Sin Čovječji . Jedem i pijem , pa sada govore : ' Izjelica je i pijanac , prijatelj je grešnicima i ubiračima poreza ! ' Ali Božja će se mudrost opravdati svojim djelima . "
Tada počne koriti gradove u kojima se zbilo najviše njegovih čudesnih djela zato što se nisu obratili Bogu .
" Teško tebi , Korozaine ! Teško tebi , Betsaido ! Jer da su se čudesa koja su se kod vas dogodila zbila u pokvarenima Tiru i Sidonu , oni bi se već odavno obratili u kostrijeti i pepelu .
Kažem vam da će Tiru i Sidonu na Sudnji dan biti lakše nego vama !
A ti , Kafarnaume , hoćeš li se do neba uzdignuti ? Propast ćeš do podzemlja ! Da su se čudesa koja su se u tebi zbila dogodila u Sodomi , ona bi zaista ostala do danas .
Kažem vam da će Sodomi biti lakše na Sudnji dan nego njemu .
Tada Isus reče : " Oče , gospodaru neba i zemlje , slavim te što si to skrio od mudrih i umnih , a objavio malenima .
Da , Oče , tebi se to svidjelo tako učiniti .
Moj mi je Otac sve predao . Nitko ne poznaje Sina nego Otac i nitko ne poznaje Oca nego Sin i oni kojima se Sin hoće objaviti .
Dođite k meni svi koji ste umorni i opterećeni i ja ću vas odmoriti .
Uzmite na sebe moj jaram i učite od mene jer sam krotka i ponizna srca . Tako ćete naći spokoj svojim dušama .
Moj je jaram sladak , a moje breme lako . "
U ono je vrijeme neke subote Isus s učenicima prolazio žitnim poljima . Učenici su ogladnjeli te počeli trgati klasje i jesti ga .
Opaze to neki farizeji pa kazaše : " Ne bi to smjeli činiti ! Zakonom je zabranjeno skupljati usjev subotom . "
Ali Isus im reče : " Niste li čitali što je učinio kralj David kad su on i njegovi pratitelji ogladnjeli ?
Ušao je u Dom Božji te su pojeli prinesen kruh koji nije bilo dopušteno jesti ni njemu ni njegovim pratiteljima , nego samo svećenicima .
Niste li u Zakonu pročitali da svećenici služeći subotom u Hramu krše Zakon , a ipak nemaju krivnje ?
A ja vam kažem da je ovdje nešto veće od Hrama !
Kad biste zaista razumjeli što znači : ' Draže mi je da ste milosrdni nego da mi prinosite žrtve ' , ne biste osuđivali ove nedužne .
Ja , Sin Čovječji , gospodar sam čak i subote . "
Zatim ode u sinagogu i
ondje spazi čovjeka usahnule ruke . Da bi ga mogli optužiti zbog potvrdnog odgovora , farizeji upitaju Isusa : " Je li dopušteno subotom liječiti ? "
On odgovori : " Tko to od vas ne bi svoju jedinu ovcu ako bi u subotu upala u jamu iz nje izvadio ?
A koliko je čovjek vredniji od ovce ! Subotom je , dakle , slobodno činiti dobro . "
Onome čovjeku zatim reče : " Ispruži ruku ! " On ju ispruži , a ruka mu postane zdrava kao i druga .
A farizeji se , čim su izišli iz sinagoge , okupe na vijećanje da se dogovore kako da ga smaknu .
Ali Isus je to znao pa je otišao iz sinagoge s mnogima koji su ga slijedili . Sve je bolesne među njima iscijelio ,
ali ih je upozorio da ne šire glas o njegovim čudesnim djelima .
Time se ispunilo Izaijino proročanstvo :
" Ovo je moj ljubljeni Sluga , kojega sam izabrao . On je moja radost . Duh svoj stavit ću na njega . On će navješćivati pravdu narodima .
Neće se prepirati ni vikati , ulicama mu se neće čuti glasa .
Ni zgažene trske neće slomiti , ni ugasit žiška što tek tinja sve dok ne ostvari pobjedu pravde .
U njegovo će se ime uzdati narodi . '
Tada Isusu dovedu zloduhom opsjednuta , slijepa i nijema čovjeka . Isus ga iscijeli te on progovori i progleda .
Mnoštvo je osupnuto pitalo : " Da on nije Mesija ? "
Kad su za to čuli farizeji , rekoše : " Taj zloduhe izgoni uz pomoć Beelzebula , kneza zloduha . "
Znajući što misle , Isus im reče : " Svako podijeljeno kraljevstvo propada . Grad ili dom ne može opstati ako je iznutra razjedinjen .
Ako dakle Sotona izgoni Sotonu , njegovo je kraljevstvo razjedinjeno . Kako će se onda održati ?
Ako ja zaista izgonim zle duhove uz pomoć Beelzebula , čijom ih pomoći istjeruju vaši sljedbenici ? Zato će vas oni osuditi .
Ali ako ja izgonim zloduhe pomoću Božjega Duha , onda je k vama stiglo Božje kraljevstvo .
Ne možete ući u kuću snažnog čovjeka i opljačkati ga a da ga najprije ne svežete . Tek tada ga možete orobiti .
Tko nije na mojoj strani , zapravo je protiv mene ; i svatko tko sa mnom ne skuplja , zapravo rastjeruje .
Zato će se , kažem vam , ljudima oprostiti svaki grijeh i bogohulstvo , ali hula na Svetoga Duha neće se nikada oprostiti .
Kaže li tko što protiv Sina Čovječjega , to će mu se oprostiti , ali kaže li što protiv Svetoga Duha , neće mu se oprostiti ni na ovome ni u budućemu svijetu .
Odlučite se dakle : ili je stablo dobro i donosi dobar rod ili je nevaljalo i donosi zao rod . Pa drvo se poznaje po plodovima !
Zmijski rode ! Kako biste i mogli govoriti dobro kad ste zli ? Jer usta govore ono čega je srce prepuno .
Dobar čovjek iz riznice svojega srca iznosi dobro , a zao čovjek zlo .
A ja vam kažem da će ljudi za svaku bezrazložnu riječ koju izgovore položiti račun na Sudnji dan .
Vlastite će te riječi opravdati ili osuditi . "
Zatim mu neki pismoznanci i farizeji rekoše : " Učitelju , htjeli bismo da nam pokažeš neki znak . "
On im odgovori : " Samo zao i nevjernički naraštaj traži znak , ali neće mu se dati drugoga osim znaka proroka Jone .
Kao što je Jona tri dana i tri noći proveo u utrobi morske nemani , tako ću i ja , Sin Čovječji , provesti u krilu zemlje tri dana i tri noći .
Stanovnici Ninive ustat će protiv ovoga naraštaja na Sudu i osuditi ga jer su se oni obratili na Jonino propovijedanje . S vama je ovdje i veći od Jone , a ne kajete se !
Kraljica Juga ustat će protiv ovoga naraštaja na Sudu i osuditi ga jer izdaleka dođe čuti Salomonovu mudrost ; s vama je ovdje i veći od Salomona , a vi ga ne slušate .
Kad nečisti duh iziđe iz čovjeka , luta bezvodnim mjestima tražeći odmora , ali ga ne nalazi .
Tada kaže : ' Vratit ću se u čovjeka iz kojega sam izišao . ' Vrati se i svoj stari dom zatekne prazan , pometen i čist .
Zatim ode pronaći drugih sedam duhova još gorih od sebe te svi oni uđu u čovjeka i u njemu se nastane . Na kraju tako čovjeku bude i gore nego prije . Tako će biti i ovome zlom naraštaju . "
Dok je Isus još govorio mnoštvu , vani su stajali njegova majka i braća želeći s njime razgovarati .
Netko mu je rekao : " Evo , tu su ti majka i braća . Žele s tobom razgovarati . "
On odgovori : " Tko mi je majka ? Tko su mi braća ? "
Pokaže zatim prema svojim učenicima . " Evo , " reče , " to su mi majka i braća .
Zaista , tko god čini volju mojega nebeskog oca , taj mi je i brat , i sestra , i majka ! "
Istoga dana Isus iziđe iz kuće i ode sjesti uz more .
K njemu nagrne silno mnoštvo , tako da je morao ući u lađicu . Sjeo je u nju , a mnoštvo je stajalo na obali .
Mnogo im je govorio u prispodobama : " Neki je ratar sijao sjeme .
Dok je sijao po polju , dio zrnja padne na stazu pa dođu ptice i pozobaju ga .
Dio sjemena padne na kamenito tlo gdje je zemlja plitka , pa odmah nikne .
Ali kad je granulo sunce , izgori i osuši se jer nije imalo duboka korijena .
Dio sjemena padne u trnje pa ono poraste i uguši ga .
Dio ga , napokon , padne na dobru zemlju i donese plod : jedno stostruk , drugo šezdeseterostruk , treće trideseterostruk .
Slušajte , kad već imate uši ! "
Priđu mu učenici i upitaju : " Zašto ljudima uvijek govoriš u prispodobama ? "
On im odgovori : " Zato što je vama dano da razumijete tajne nebeskoga kraljevstva , a drugima nije .
Ljudima koji žive po Božjoj mudrosti " , reče , " Bog će dati još više mudrosti . A oni koji ne postupaju prema njegovoj mudrosti izgubit će i ono malo od nje što imaju .
U prispodobama im govorim zato što ljudi gledaju što radim , a zapravo ne vide ; zato što slušaju što im govorim , a zapravo ne čuju i ne razumiju .
Tako se ispunja Izaijino proročanstvo : ' Slušat ćete moje riječi , ali ih nećete razumjeti ; gledat ćete moja djela , ali nećete dokučiti njihova značenja .
Jer srca su se ovoga naroda usalila , uši njihove ne čuju , a oči su zatvorili - tako njihove oči ne vide i njihove uši ne čuju , a srca im ne mogu razumjeti . Zato se ne mogu obratiti k meni da ih iscijelim . '
Ali blago vašim očima zato što vide i blago vašim ušima zato što slušaju .
Zaista vam kažem , mnogi su proroci i pravednici željeli vidjeti to što vi gledate , ali nisu vidjeli ; željeli su čuti to što vi slušate , ali nisu čuli .
Da vam objasnim priču o sijaču .
Svakomu tko čuje riječ o kraljevstvu , a ne razumije ju , dođe Zli i otme mu ono što mu je u srcu posijano . To je sjeme zasijano pokraj puta .
Kamenito tlo oni su koju čuju Riječ i odmah ju radosno prihvate ,
ali nemaju duboka korijena i nestalni su . Čim ih zbog Riječi snađe nevolja ili progonstvo , pokolebaju se vjeri .
U trnje zasijano sjeme su oni koji čuju Riječ , ali ju životne brige i zavodljivost bogatstva uguše u njima te ona ne donese roda .
Dobro tlo je srce čovjeka koji čuje Riječ i razumije ju te ona donese rod - stostruko , šezdeseterostruko ili trideseterostruko veći od posijanoga . "
Iznese im još jednu prispodobu : " S nebeskim je kraljevstvom kao s čovjekom koji je na svoju njivu posijao dobro sjeme .
Ali dok su svi spavali , došao je njegov neprijatelj , posijao među žito kukolj i otišao .
Kad je usjev porastao i urodio klasom , pokazao se i kukolj .
Rataru dođu njegovi sluge i upitaju : " Gospodaru , nisi li ti na svojoj njivi posijao dobro sjeme ? Odakle kukolj ? "
" Neprijatelj je to učinio " , odgovori on . " Hoćeš li da počupamo kukolj ? " upitaju .
" Nemojte " , reče im . " Čupajući kukolj , mogli biste iščupati i pšenicu .
Pustite neka oboje raste do žetve . U vrijeme žetve reći ću žeteocima : Pokupite najprije kukolj i svežite ga u snopove da se spali , a žito skupite u moju žitnicu . "
Iznese im još jednu prispodobu : " S kraljevstvom je nebeskim kao s gorušičinim sjemenom koje netko posije na svojoj njivi .
Ono je zaista najsitnije od svega sjemenja , ali izraste veće od svake druge biljke u vrtu , razvije se u stablo te se ptice nebeske dolaze gnijezditi u njegovim granama . " Prispodoba o kvascu
Zatim im ispriča sljedeću prispodobu : " Nebesko je kraljevstvo poput kvasca . Žena ga umijesi u golemu količinu brašna , a on ipak sve ukvasi . "
Isus je sve to govorio narodu u prispodobama . Zapravo im bez prispodoba ništa i nije govorio
da bi se ispunilo proročanstvo : " Progovorit ću u prispodobama ; otkrit ću ono što je skriveno od postanka svijeta . "
Isus otpusti mnoštvo i uđe u kuću . Učenici dođu k njemu i zamole ga : " Objasni nam prispodobu o kukolju na njivi . "
" Dobro " , reče on . " Sijač dobroga sjemena je Sin Čovječji .
Njiva je svijet , a dobro sjeme su ljudi koji pripadaju Božjemu kraljevstvu . Kukolj su ljudi koji pripadaju Zlome .
Neprijatelj koji ga je posijao jest đavao ; žetva je svršetak svijeta , a žeteoci su anđeli .
Kao što se kukolj spaljuje , tako će biti i na svršetku svijeta .
Ja , Sin Čovječji , poslat ću svoje anđele da iz kraljevstva izdvoje sve koji mame na grijeh i sve koji čine zlo
te će ih oni baciti u ognjenu peć . Ondje će biti plač i škrgut zuba .
Tada će pravednici u kraljevstvu svojega Oca zasjati poput sunca . Slušajte , kad već imate uši ! "
" S nebeskim je kraljevstvom kao s blagom skrivenim u polju . Kad ga pronađe , čovjek ga sakrije pa sav radostan ode prodati sve što ima da kupi to polje . "
" Nadalje , s nebeskim je kraljevstvom kao s trgovcem koji traga za lijepim biserima .
Kad pronađe dragocjeni biser , ode prodati sve što ima i kupi ga . "
" Nadalje , s nebeskim je kraljevstvom kao s mrežom koja , bačena u more , zahvati svakovrsne ribe .
Kad se napuni , ribari ju izvuku pa sjednu i pokupe dobre ribe u posude , a loše izbace .
Tako će biti i o svršetku svijeta . Izići će anđeli , odijeliti zle od pravednika
i baciti ih u ognjenu peć gdje će biti plač i škrgut zuba .
Jeste li razumjeli ? " upita ih . " Jesmo " , odgovore .
On nato reče : " Zato je svaki pismoznanac koji postane učenikom nebeskoga kraljevstva poput domaćina koji iz svoje riznice iznosi i novo i staro . "
Pošto je ispričao sve te prispodobe , Isus ode odande .
Otišao je u svoj zavičaj te je u tamošnjoj sinagogi tako poučavao da su ljudi zadivljeni pitali :
" Odakle ovomu ta mudrost i sila da čini takva čudesa ? Nije li mu majka Marija , a braća Jakov , Josip , Šimun i Juda ?
Nisu li mu i sve sestre ovdje među nama ? Odakle mu onda sve to ?
I sablaznili su se zbog njega . Tada im Isus reče : " Proroku ne iskazuju čast jedino u njegovu zavičaju i u njegovu domu . "
Zbog njihove nevjere ondje nije učinio mnogo čudesa .
Kad je Herod tetrarh čuo o Isusu ,
reče svojim slugama : " To je Ivan Krstitelj ! Uskrsnuo je , pa kroz njega djeluju čudesne sile . "
Herod je , naime , Ivana dao uhititi , svezati i baciti u tamnicu na zahtjev Herodijade , žene svojega brata Filipa ,
jer mu je Ivan govorio : " Nije ti dopušteno biti s njom . "
Htio je ubiti Ivana , ali se bojao naroda jer su ga smatrali prorokom .
Ali na proslavi Herodova rođendana pred uzvanicima je plesala Herodijadina kćerka i tako se svidjela Herodu
da se zakleo dati joj sve što zatraži .
Ona na majčin nagovor reče : " Zapovjedi da mi na pladnju donesu glavu Ivana Krstitelja ! "
Kralj se ražalosti , ali zbog toga što se zakleo i zbog uzvanika zapovjedi da joj učine po volji .
Pošalje ljude da Ivanu u tamnici odrube glavu .
Donesu djevojci glavu na pladnju , a ona je pak odnese majci .
Potom dođu Ivanovi učenici , uzmu njegovo tijelo i pokopaju ga te odu javiti Isusu .
Kad je Isus to čuo , otplovi odande lađicom na pusto mjesto da se povuče u osamu . Ali narod je to doznao pa su pješice krenuli iz gradova za njim .
Kad je izišao iz lađice , ugleda silan narod pa se sažali nad njima i izliječi im bolesnike .
Uvečer mu priđu učenici . " Pust je ovo kraj , " rekoše , " a već je i kasno . Otpusti ljude da mogu otići u sela kupiti hrane ! "
Ali Isus odgovori : " Nije potrebno da idu ; vi ih nahranite ! "
" Pa ovdje imamo samo pet kruhova i dvije ribe ! "
" Donesite ih ! " reče .
Zapovjedi zatim mnoštvu da sjednu na travu . Uzme pet kruhova i dvije ribe , pogleda u nebo te blagoslovi hranu . Razlomi kruh i dade ga učenicima , a učenici su ga dijelili mnoštvu .
I svi su jeli dok se nisu nasitili . Zatim pokupe ostatke . Bilo ih je dvanaest punih košara !
A najelo se pet tisuća muškaraca te žene i djeca koji su bili s njima !
Odmah zatim Isus natjera učenike da uđu u lađu i da preplove na drugu obalu , dok on otpusti mnoštvo .
Kad ih je otpustio , popne se u goru da se pomoli u osami . Kasno navečer još je bio sam ondje .
U međuvremenu je lađa već bila daleko od obale . Zapuhao je jak protivan vjetar , pa se borila s velikim valovima .
Oko tri sata ujutro Isus dođe k učenicima hodajući po vodi .
Kad su ga ugledali , silno se prestraše i počnu od straha vikati misleći da je sablast .
Ali Isus im odmah reče : " Ne bojte se ; to sam ja ! Samo hrabro ! "
Nato mu Petar reče : " Gospodine , ako si ti , zapovjedi da dođem k tebi po vodi ! "
" Dođi ! " odgovori Isus . Petar iziđe iz lađe te hodajući po vodi pođe prema Isusu .
Ali kad je osjetio silinu vjetra , prestraši se i počne tonuti . " Spasi me , Gospodine ! " poviče .
Isus mu odmah pruži ruku i uhvati ga . " Slaba je tvoja vjera " , reče mu . " Zašto si posumnjao ? "
Kad su ušli u lađu , vjetar utihne .
Učenici u lađi poklone mu se ničice i uzviknu : " Ti si zaista Božji Sin ! "
Preplove jezero i pristanu u Genezaretu .
Ondašnji žitelji ga prepoznaju i po svoj okolici razglase da je došao , pa mu svi počnu dovoditi bolesnike .
Molili su ga da im dopusti dotaknuti barem skut njegove haljine i svi koji su ga dotaknuli ozdravljali su .
Isusu pristupe neki farizeji i pismoznanci iz Jeruzalema te ga upitaju :
" Zašto tvoji učenici krše stare židovske predaje ? Ne drže se tradicije obrednoga pranja ruku prije jela . "
On im odgovori : " A zašto vi zbog svoje predaje kršite Božje zapovijedi ?
Bog je rekao : ' Poštuj oca i majku ! ' i ' Tko prokune oca ili majku , neka se kazni smrću ! '
Ali vi velite : ' Kaže li tko ocu ili majci : pomoć koju biste od mene dobili darovat ću Bogu ' ,
nije im dužan iskazati poštovanje brinući se o njihovim potrebama . Tako kršite Božju zapovijed zbog svoje predaje .
Licemjeri ! Dobro je o vama prorokovao Izaija :
' Ovaj me narod štuje samo usnama , ali srce im je daleko od mene .
Uzalud me štuju jer kao moje učenje poučavaju ljudske zapovijedi . ' "
Dozove tada mnoštvo pa im reče : " Slušajte i pokušajte razumjeti !
Ne onečišćuje čovjeka ono što na usta ulazi , nego ono što izlazi iz njih ! "
Tada mu priđu učenici . " Znaš li da su se farizeji sablaznili na to što si rekao ? " upitaju .
" Svaka biljka koju nije posadio moj nebeski otac iščupat će se skupa s korijenom .
Pustite ih ! To su slijepi vođe slijepaca ! A kad slijepac vodi slijepca , obojica završe u jarku . "
Petar ga zamoli : " Protumači nam tu prispodobu ! "
" Zar još ne razumijete ? " reče Isus .
" Ne shvaćate li : sve što uđe na usta ode u trbuh i izbacuje se u zahod .
Ali zle riječi izlaze iz srca i onečišćuju čovjeka .
Jer iz srca izviru zle misli , ubojstva , preljubi , blud , krađe , klevete , laži i kletve .
To onečišćuje čovjeka ! Neće čovjek biti nečist pred Bogom ako jede a da prije toga nije obavio obredno pranje ruku . "
Isus zatim ode iz Galileje na sjever , u tirski i sidonski kraj .
Neka žena , Kanaanka , koja je ondje živjela , dođe k njemu i poviče : " Smiluj mi se , Gospodine , Sine Davidov ! Kćerka mi je teško opsjednuta ! "
Ali Isus joj ne odgovori ni riječi . Nato dođu učenici i zamole ga : " Reci joj da ode jer viče za nama ! "
On reče : " Poslan sam da pomognem Židovima , izgubljenim ovcama Izraela , a ne drugim narodima . "
Ali ona priđe , ničice mu se pokloni i reče : " Gospodine , pomozi mi ! "
" Nije pravo oduzeti kruh djeci i baciti ga psima " , reče joj .
" Nije , Gospodine " , odgovori ona . " Ali i psi pojedu ostatke koji padnu s gospodarova stola . "
Velika je tvoja vjera , ženo ! " reče joj Isus . " Neka ti bude što želiš ! " I njezina kćerka odmah ozdravi .
Isus ode odande do Galilejskog jezera , popne se na goru i sjedne .
K njemu nagrne silno mnoštvo vodeći sa sobom hrome , kljaste , slijepe , nijeme i druge bolesnike te mu ih polože do nogu . On ih sve iscijeli .
Zadivljeno time što nijemi govore , kljasti ozdravljaju , hromi hodaju a slijepi vide , mnoštvo je slavilo Izraelova Boga .
Isus pozove učenike i reče im : " Žao mi je ljudi . Već su tri dana sa mnom , a nemaju što jesti . Neću ih otpustiti gladne jer će putem klonuti . "
Učenici odgovore : " Odakle da u pustinji nabavimo dovoljno hrane za toliko mnoštvo ? "
" Koliko hrane imate ? " upita Isus . " Sedam kruhova i nekoliko ribica " , rekoše .
Isus zapovjedi mnoštvu da posjeda na zemlju
te uzme sedam kruhova i ribe , zahvali Bogu , razlomi ih i dade učenicima . Oni ih razdijele mnoštvu .
Svi su se do sita najeli i još su ostacima napunili sedam košara !
A blagovalo je četiri tisuće muškaraca te žene i djeca koji su bili s njima .
Isus otpusti narod , uđe u lađu i ode u magdanski kraj .
K Isusu dođu farizeji i saduceji . Da bi ga iskušali , zatraže da im pokaže kakav znak s neba .
On odgovori : " Vi znate uvečer reći : Bit će lijepo vrijeme jer je nebo crveno .
A ujutro kažete : Nebo je mutno i crveno - danas će nevrijeme ! Izgled neba znate protumačiti , a znake vremena ne znate !
Znak traži pokvaren i preljubnički naraštaj , ali neće dobiti drugoga znaka osim Jonina . " Zatim ih ostavi i ode .
Prelazeći na drugu stranu jezera , učenici zaborave ponijeti kruha .
" Budite oprezni ! " upozorio ih je Isus . " Čuvajte se farizejskog i saducejskog kvasca . "
Oni su mislili da im to govori zato što su zaboravili ponijeti kruh .
Isus je to opazio , pa im reče : " Slaba je vaša vjera ! Što ste se zabrinuli jer nemate kruha ?
Zar još ne razumijete ? Zar ste zaboravili onih pet kruhova na pet tisuća ljudi i koliko ste još košara skupili ?
I onih sedam kruhova na četiri tisuće ljudi i košare koje ste nakupili ?
Kako još ne shvaćate da vam ne govorim o kruhu kad kažem : Čuvajte se kvasca farizejskoga i saducejskoga ? "
Oni tada shvate da im nije govorio o krušnome kvascu , već o farizejskome i saducejskome učenju .
Kad je Isus došao u krajeve Filipove Cezareje , upita učenike : " Što kažu ljudi , tko je Sin Čovječji ? "
" Neki kažu da je Ivan Krstitelj , " odgovore oni , " neki da je Ilija , a neki opet da je Jeremija ili koji drugi prorok . "
Tada ih upita : " A što vi mislite , tko sam ja ? "
Šimun Petar odgovori : " Ti si Krist , Mesija , Sin živoga Boga . "
" Blago tebi , Šimune , sine Jonin " , reče mu Isus , " jer ti to nije objavio čovjek , nego moj Otac nebeski .
A ja tebi kažem : ti si Petar ; na toj stijeni izgradit ću svoju Crkvu i ni sve sile pakla neće ju nadvladati .
I dat ću ti ključeve nebeskog kraljevstva ; što god svežeš na zemlji , bit će svezano na nebesima , i što god odriješiš na zemlji , bit će odriješeno na nebesima . "
Tada strogo zapovjedi učenicima da nikome ne kazuju kako je on Krist .
Otada Isus počne učenicima otvoreno govoriti o tome kako mora otići u Jeruzalem i ondje mnogo pretrpjeti od starješina , svećeničkih poglavara i pismoznanaca , te kako će ga ubiti i kako će on treći dan uskrsnuti .
Petar ga nato povede na stranu i počne ga od toga odgovarati : " Ne daj Bože , Gospodine ! Ne smije ti se takvo što dogoditi ! "
Isus se okrene prema Petru i reče : " Odlazi od mene , Sotono ! Ti si mi zamka jer ne razmišljaš na Božji način , nego ljudski . "
Tada Isus reče svojim učenicima : " Želi li tko biti mojim sljedbenikom , neka se odrekne samoga sebe , neka uzme svoj križ i neka ide za mnom .
Jer svatko tko želi sačuvati svoj život izgubit će ga ; a tko dade svoj život za mene , naći će ga .
Kakva ti je korist ako stekneš sav svijet , a izgubiš vječni život ? Što se može mjeriti s vrijednošću života ?
Jer ću ja , Sin Čovječji , zaista doći u slavi svojega Oca s anđelima i tada ću suditi svakome prema njegovim djelima .
Zaista vam kažem , neki među vama koji ste ovdje neće umrijeti prije nego što vide mene , Sina Čovječjega , kako dolazim u kraljevskoj vlasti . "
Nakon šest dana povede Isus sa sobom Petra , Jakova i njegova brata Ivana visoko u goru , u osamu .
Tu se pred njima preobrazi : lice mu zasja poput sunca , a haljine mu postanu bijele poput svjetlosti .
I gle : pojave se Mojsije i Ilija i počnu razgovarati s Isusom .
Petar reče : " Gospodine , dobro je što smo ovdje . Ako hoćeš , podignut ću ovdje tri sjenice : jednu za tebe , jednu za Mojsija i jednu za Iliju . "
Dok je on još govorio , prekrije ih svijetao oblak , a iz njega se začuje glas : " Ovo je moj ljubljeni Sin , kojega sam izabrao . On je moja radost . Njega slušajte ! "
Silno prestrašeni , učenici popadaju licem prema zemlji .
Isus im priđe , dotakne ih i reče : " Ustanite ! Ne bojte se ! "
Oni podignu pogled , ali nisu vidjeli nikoga osim Isusa .
Dok su silazili s gore , Isus im zapovjedi da nikome ne govore što su vidjeli sve dok Sin Čovječji ne uskrsne od mrtvih .
Učenici ga upitaju : " Zašto pismoznanci tvrde da prije Mesije mora doći Ilija ? "
Isus odgovori : " Ilija zaista mora doći i sve postaviti u red .
Ali vam kažem da je Ilija već došao , ali ga nisu prepoznali pa su s njim postupili kako im se prohtjelo . I Sin Čovječji će također trpjeti od njihovih ruku . "
Učenici tada shvate da im je to govorio o Ivanu Krstitelju .
Kad su stigli do mnoštva , Isusu pristupi neki čovjek , padne pred njim na koljena
i reče : " Gospodine , smiluj se mojemu sinu jer je padavičar i teško trpi . Često padne u vatru ili u vodu .
Doveo sam ga tvojim učenicima , ali ga oni nisu mogli izliječiti . "
Isus reče : " Nevjerni i opaki rode ! Koliko dugo još moram biti s vama ? Koliko ću vas još podnositi ? Dovedite mi ga ! "
Tada zaprijeti zloduhu te on iziđe iz dječaka koji istog časa ozdravi .
Zatim učenici nasamo upitaju Isusa : " Zašto mi nismo mogli istjerati tog zloduha ? "
" Zbog svoje nevjere " , reče im on . " Zaista vam kažem , da imate vjere koliko je sitno gorušičino zrno i da kažete ovoj gori : Premjesti se onamo ! - ona bi se premjestila . Ništa vam ne bi bilo nemoguće . "
Kad su se skupili u Galileji , Isus im reče : " Sina Čovječjega predat će ljudima u ruke .
Ubit će ga , ali on će treći dan uskrsnuti . " Učenici se silno ražaloste .
Kad su stigli u Kafarnaum , pristupe Petru ubirači hramskoga poreza i upitaju ga : " Zar vaš učitelj ne plaća porez ? "
" Plaća ! " odgovori Petar . Zatim uđe u kuću , a Isus ga presretne pitanjem : " Što misliš , Šimune , ubiru li zemaljski kraljevi porez ili carinu od svojih ili od tuđih sinova ? "
Kad on odgovori : " Od tuđih " , Isus mu reče : " Sinovi su , dakle , oslobođeni .
Ali da ih ne sablaznimo , pođi k moru i baci udicu . Prvoj ribi koju uhvatiš otvori usta , pa ćeš unutra naći novčić . Uzmi ga pa im njime plati za sebe i za mene . "
U taj čas dođu k Isusu učenici te ga zapitaju : " Tko je najveći u nebeskom kraljevstvu ? "
Isus pozove malo dijete pa ga postavi među njih
i reče : " Zaista vam kažem , ako se ne obratite i ne postanete poput male djece , nećete ući u nebesko kraljevstvo .
U nebeskome je kraljevstvu , dakle , najveći onaj tko se ponizi kao ovo malo dijete .
Tko zaradi mene primi ovakvo dijete , mene prima .
Ali tko jednoga od ovih malenih koji vjeruju u mene navede da posrne u vjeri , bilo bi mu bolje da mu o vrat objese mlinski kamen i da potone u morsku dubinu .
Teško svijetu jer navodi ljude na grijeh ! Napast na zlo je neizbježna , ali teško čovjeku kroz kojega dolazi napast .
Navodi li te na grijeh vlastita ruka ili noga , odsijeci ju i baci . Bolje da u nebo uđeš kljast ili hrom nego da s objema rukama i s objema nogama budeš bačen u vječni oganj .
Navodi li te na grijeh vlastito oko , iskopaj ga i baci . Bolje da jednook uđeš u nebo nego da s oba oka budeš bačen u ognjeni pakao .
Pazite da ne prezrete nijednoga od ovih malenih . Jer kažem vam da njihovi anđeli na nebu neprestano gledaju lice mojega Oca , koji je na nebesima . (
A ja , Sin Čovječji , došao sam spasiti izgubljene . ) "
" Što mislite , da netko ima sto ovaca i da jedna od njih zaluta , neće li ostaviti onih devedeset devet u gorama i poći potražiti zalutalu ?
Zaista vam kažem , ako ju uspije naći , više će se radovati što je pronašao tu jednu ovcu nego što ih devedeset devet nije zalutalo .
Tako ni vaš nebeski Otac ne želi da se izgubi i propadne ijedan od ovih malenih . "
" Ako ti brat zgriješi , ukori ga nasamo . Posluša li te , zadobio si brata .
Ako te ne posluša , povedi sa sobom još jednoga ili dvojicu braće da se svaka tvrdnja temelji na iskazu dvojice ili trojice svjedoka .
Ne posluša li ni njih , reci Crkvi . Ako ne posluša ni Crkvu , smatraj ga poganinom i pokvarenim .
Zaista vam kažem , što god svežete na zemlji , bit će svezano na nebu i što god odriješite na zemlji , bit će odriješeno na nebu .
Također vam kažem : ako dvojica od vas nas na zemlji jednodušno zamole bilo što , moj će im nebeski Otac to dati .
Jer gdje se dvojica ili trojica sastanu zaradi mene , tu sam i ja s njima . "
Tada mu priđe Petar i upita : " Gospodine , koliko puta da oprostim bratu koji je zgriješio protiv mene ? Sedam puta ? "
" Ne sedam puta , " odgovori mu Isus , " već sedamdeset puta sedam !
Nebesko je kraljevstvo kao kad kralj odluči izravnati račune sa slugama .
Kad su počeli obračunavati , dovedu mu jednoga koji mu je dugovao tristo tona zlata .
Kako nije mogao vratiti , kralj zapovjedi da se prodaju on , žena , djeca i sve što imaju te da se tako podmiri dug .
Sluga nato padne ničice pred njim i zamoli : ' Imaj strpljenja sa mnom i sve ću ti vratiti ! '
Kralj se sažali nad njim , oslobodi ga i oprosti mu dug .
Ali kad taj sluga iziđe , susretne prijatelja koji je njemu dugovao malo novca . Ščepa ga za vrat i počne ga daviti govoreći : ' Vrati što si dužan ! '
Prijatelj klekne pred njega i zamoli : ' Imaj sa mnom strpljenja i vratit ću ti ! '
Ali njegov vjerovnik nije htio pričekati , nego ode i baci ga u tamnicu dok ne vrati dug .
Kad su njegovi prijatelji vidjeli što se dogodilo , silno se ražaloste te odu sve ispričati kralju .
Nato ga kralj pozove i reče mu : ' Zli slugo ! Ja sam tebi oprostio sav dug jer si me zamolio !
Nisi li se i ti trebao smilovati svojemu prijatelju kao što sam se ja tebi smilovao ?
I gnjevni ga kralj preda mučiteljima dok ne vrati sav dug .
Tako će i moj nebeski Otac postupiti s vama ne oprostite li svojemu bratu od sveg srca . "
Kad je Isus završio s govorom , ode iz Galileje u Judeju s istočne strane rijeke Jordana .
Za njim je pošlo silno mnoštvo te ih je on ondje iscjeljivao .
Priđu mu neki farizeji pa ga upitaju pokušavajući ga zaskočiti : " Smije li se muž razvesti od žene zbog bilo kojeg razloga ? "
On odgovori : " Niste li u Pismu čitali da ih je Stvoritelj na početku stvorio muškim i ženskim
i da je rekao : ' Čovjek će ostaviti oca i majku da bi se sjedinio sa svojom ženom , i njih će dvoje biti jedno tijelo ' ?
Njih dvoje , prema tome , nisu više dva , nego jedno tijelo . Neka dakle nijedan čovjek ne rastavlja one koje je Bog sjedinio . "
" Zašto je onda Mojsije rekao da muž treba ženi samo napisati otpusnicu pa se može razvesti ? " upitaju .
Isus im odgovori : " Mojsije je učinio taj ustupak da možete otpustiti svoju ženu zbog vaših tvrdih srca , ali u početku nije bilo tako .
A ja vam kažem : svatko tko se razvede od žene - osim zbog njezina bluda - pa se oženi drugom , čini preljub . "
Nato će Isusovi učenici : " Ako je između muža i žene tako , onda je bolje ne ženiti se ! "
" Ne mogu to razumjeti svi , nego samo oni kojima je dano " , reče im Isus .
" Ima ljudi koji su od rođenja nesposobni za ženidbu , ima ih koje su ljudi za to onesposobili , a neki se dragovoljno odriču ženidbe zaradi nebeskoga kraljevstva . Tko može shvatiti , neka shvati . "
Tada mu donesu djecu da na njih stavi ruke i da se pomoli . Učenici su im to priječili .
Isus im nato reče : " Pustite dječicu k meni i ne tjerajte ih jer takvima pripada nebesko kraljevstvo ! "
Položi na njih ruke , a zatim ode odande .
Priđe mu neki čovjek i upita : " Učitelju , koje dobro moram činiti da bih zadobio vječni život ? "
Isus mu reče : " Zašto me pitaš o dobrome ? Samo je Bog dobar ! Ali ako želiš ući u život , ispunjaj zapovijedi ! "
" Koje ? " upita on . Isus odgovori : " Ne ubij , ne čini preljub , ne kradi , ne laži .
Poštuj oca i majku i ljubi bližnjega svoga kao samoga sebe ! "
" Sve sam to činio " , reče mu mladić . " Što mi još nedostaje ? "
" Želiš li biti savršenim , " odgovori Isus , " idi i prodaj sve što imaš , a novac podijeli siromasima pa ćeš imati blago na nebu . Onda dođi i slijedi me . "
Kad je mladić to čuo , vrlo se ražalosti i ode jer je bio jako bogat .
Isus nato reče učenicima : " Zaista vam kažem , teško je bogatašu ući u nebesko kraljevstvo .
I opet vam kažem : Lakše će se deva provući kroz iglene uši nego što će bogataš ući u Božje kraljevstvo . "
Učenici se zaprepaste . " Pa tko se onda uopće može spasiti ? " upitaju .
Isus ih pomnjivo pogleda pa reče : " Ljudima je to nemoguće učiniti . Ali Bog može sve . "
Tada mu Petar reče : " Evo , mi smo sve ostavili da te slijedimo . Što ćemo za to dobiti ? "
Isus odgovori : " Zaista vam kažem , kada ja , Sin Čovječji , sjednem o obnovi svijeta na svoje slavno prijestolje , vi ćete sjesti na dvanaest prijestolja i suditi dvanaest Izraelovih plemena .
A svatko tko zaradi mene ostavi kuću , ili braću , ili sestre , ili oca , ili majku , ili ženu , ili djecu , ili njive , primit će stostruko i baštiniti vječni život .
Ali mnogi koji su sada prvi tada će biti na zadnjemu mjestu , a mnogi koje ovdje smatraju zadnjima ondje će biti najveći . "
" Jer s nebeskim je kraljevstvom kao s vinogradarom koji rano ujutro iziđe unajmiti radnike za vinograd .
Pogodi se s radnicima za uobičajenu nadnicu i pošalje ih u vinograd .
Oko devet sati ponovno prođe trgom i ugleda druge da stoje besposleni
te i njima reče : ' Idite i vi raditi u moj vinograd pa ću vam platiti koliko bude pravedno . '
U podne i oko tri sata učini isto .
A kad je opet izišao na trg u pet sati popodne , ondje nađe još radnika . ' Zašto stojite i besposličarite ? ' upita ih .
' Jer nas nitko nije unajmio ' , odgovore mu . ' Idite onda i vi raditi u moj vinograd ' , reče im .
Uvečer reče predradniku : ' Pozovi radnike i plati im : najprije onima koji su zadnji došli , a onda onima koji su prvi počeli raditi . '
Radnici unajmljeni u pet sati dobili su punu nadnicu .
Nato oni koji su prvi došli raditi pomisle da će dobiti više , ali i oni prime jednako .
Odmah počnu prigovarati vinogradaru :
' Ovi zadnji radili su samo uru vremena , a ti si im platio jednako kao nama koji smo cijeli dan teško radili i trpjeli žegu ! '
Jednome od njih on odgovori : ' Prijatelju , nisam nepravedan prema tebi . Nisi li se pogodio sa mnom za toliko ?
Uzmi svoje i odlazi . A ja želim ovomu zadnjemu dati koliko i tebi .
Nemam li pravo s vlastitim novcem činiti što me volja ? Ili si zavidan što sam dobar prema njima ? '
Tako će zadnji biti prvi , a prvi zadnji . "
Putujući prema Jeruzalemu , Isus povede Dvanaestoricu nasamo te im reče :
" Evo , ulazimo u Jeruzalem . Tamo će Sina Čovječjega predati svećeničkim glavarima i pismoznancima . Oni će ga osuditi na smrt
i predati Rimljanima da mu se izruguju , da ga bičuju i da ga raspnu . Ali treći dan će uskrsnuti . "
Tada dođe majka Zebedejevih sinova Jakova i Ivana skupa sa sinovima te mu se ničice pokloni da ga nešto zamoli .
" Što želiš ? " upita ju Isus . Ona reče : " Zapovjedi da moji sinovi u tvojemu kraljevstvu sjednu pokraj tebe , jedan zdesna , a drugi slijeva . "
Isus odgovori : " Ne znate što tražite . Možete li vi ispiti gorku čašu iz koje ću ja piti ? " " Možemo ! " odgovore oni .
Kad su ostala desetorica sve to čuli , razgnjeve se na braću .
Isus ih tada dozove i reče im : " Vi znate da vladari svijeta okrutno postupaju s narodom i da moćnici nad njim vladaju stegom .
Ali neka među vama ne bude tako . Naprotiv , tko želi biti najveći među vama , neka vam bude sluga .
Tko želi biti najveći od svih , neka vam svima bude robom .
Jer ni Sin Čovječji nije došao da mu služe , već da on služi drugima i dade svoj život kao otkupninu za mnoge . "
Kad su Isus i učenici izlazili iz grada Jerihona , za njim je pošlo silno mnoštvo .
Kraj puta su sjedila dvojica slijepaca . Kad su čuli da Isus prolazi , povikali su : " Isuse , sine Davidov , smiluj nam se ! "
Ljudi su ih stišavali , ali oni poviču još glasnije : " Gospodine , sine Davidov , smiluj nam se ! "
Isus zastane , pozove ih i upita : " Što hoćete da vam učinim ? "
" Da progledamo , Gospodine ! " rekoše .
Isus se sažali nad njima i dotakne im oči . Oni smjesta progledaju i krenu za Isusom .
Kad su se Isus i učenici približili Jeruzalemu te stigli pred Betfagu na Maslinskoj gori , Isus dvojicu od njih pošalje naprijed .
" Idite u selo pred vama " , reče im , " i čim u njega uđete , ugledat ćete vezanu magaricu i magare . Odvežite ih i dovedite k meni .
Prigovori li vam tko zbog toga , recite : ' Gospodinu trebaju ' pa će ih odmah pustiti .
To se dogodilo da se ispuni proročanstvo :
" Recite izraelskomu narodu : Evo , kralj ti se vraća , ponizan jaše na magarcu , na magaretu , mladomu magaričinu . "
Učenici odu i učine kako ih je Isus uputio .
Dovedu magaricu i magare , prekriju ih svojim ogrtačima , pa Isus sjedne na njih .
Silno je mnoštvo prostiralo svoje ogrtače po putu , a neki su trgali grane s drveća i prostirali ih putem .
Ljudi koji su išli pred njim i za njim klicali su : " Slava Sinu Davidovu ! Blagoslovljen koji dolazi u ime Gospodnje ! Slava Bogu na nebu ! "
Kad je ušao u Jeruzalem , cijeli se grad uskomešao . " Tko je taj ? " pitali su .
Mnoštvo je odgovaralo : " To je Isus , prorok iz Nazareta u Galileji . "
Isus uđe u Hram i počne iz njega izgoniti sve trgovce i njihove kupce , prevrne stolove mjenjačima novca i klupe prodavačima goluba .
" U Svetome pismu piše : ' Moj Hram treba biti molitveni dom ' , a vi ste ga pretvorili u razbojničku špilju . "
U Hramu mu priđu slijepi i hromi te ih on iscijeli .
Kad su svećenički poglavari i pismoznanci vidjeli čudesa koja je učinio i čuli djecu u Hramu kako kliču : " Slava Sinu Davidovu ! " razgnjeve se
i upitaju ga : " Čuješ li ti što govore ? " " Čujem " , odgovori im Isus . " A niste li nikad u Pismu pročitali : ' Pripravio si sebi hvalu iz usta djece i dojenčadi ? ' "
Zatim se vrati u Betaniju da ondje prespava .
Vraćajući se ujutro u Jeruzalem , Isus ogladni .
Opazi pokraj puta smokvu i priđe joj , ali na njoj ne nađe ničega osim lišća . Nato joj reče : " Ne bilo više nikada na tebi roda ! " I smokva se smjesta osuši .
Učenici se zaprepaste . " Kako se smokva tako brzo sasušila ? " pitali su .
" Zaista vam kažem , " odgovori im Isus , " budete li imali vjere i ne budete li sumnjali , činit ćete ne samo to što sam ja učinio sa smokvom nego kažete li ovoj planini : ' Digni se i baci se u more ! ' - to će se i dogoditi .
Sve što s vjerom zamolite , primit ćete . "
Isus ode u Hram . Dok je ondje poučavao , priđu mu svećenički poglavari i narodni starješine pa ga upitaju : " Tko ti je dao pravo da to radiš ? Tko te je ovlastio za to ? "
" Reći ću vam tko ako najprije vi meni odgovorite na pitanje :
Je li Ivanovo krštenje bilo s neba ili od ljudi ? " Oni počnu umovati i međusobno raspravljati : " Ako kažemo da je s neba , pitat će nas zašto mu onda nismo vjerovali .
A od mnoštva nas je strah reći da je bilo od ljudi jer Ivana svi drže za proroka . "
Zato Isusu odgovore : " Ne znamo . " A Isus im reče : " Onda ni ja vama neću reći otkuda mi vlast ! "
" Što mislite o ovomu : Neki je čovjek imao dva sina . Reče prvomu : ' Sine , idi danas raditi u vinogradu ! '
' Neću ! ' odgovori on , ali se poslije predomisli i ode .
Otac i drugome sinu reče isto . " Idem , oče ! " odgovori sin , ali se zatim predomisli i odustane .
Koji je od njih dvojice ispunio očevu volju ? " " Onaj prvi " , odgovore . Isus im nato reče : " Zaista vam kažem , bludnice i pokvarenjaci ući će prije vas u Božje kraljevstvo !
Jer Ivan Krstitelj došao vam je pokazati put pravednosti , ali mu niste povjerovali , a bludnice i pokvarenjaci jesu . Pa čak ni kad ste to vidjeli , niste se pokajali i vjerovali mu . "
" Poslušajte još jednu prispodobu . Neki čovjek posadi vinograd i ogradi ga , iskopa tijesak za grožđe i izgradi kulu . Zatim ga iznajmi vinogradarima i otputuje .
Ali vinogradari ih pograbe te jednoga pretuku , drugoga ubiju , a trećega kamenuju .
On zatim pošalje više slugu nego prvi put , ali vinogradari i s njima jednako postupe .
Naposljetku pošalje k njima svojega sina misleći : ' Prema mojem sinu sigurno će se odnositi s poštovanjem . '
Ali kad vinogradari ugledaju sina , rekoše : ' Ovaj će naslijediti imanje ! Ubijmo ga pa ćemo se domoći imanja umjesto njega ! '
Pograbe ga , izbace iz vinograda i ubiju .
Što mislite , upita Isus , kako će vlasnik imanja postupiti s tim vinogradarima kada se vrati ?
Te će zlikovce bez smilovanja pogubiti , a vinograd iznajmiti drugima koji će mu davati urod kad za to dođe vrijeme . "
Isus ih upita : " Niste li nikada čitali u Svetom pismu : ' Kamen koji su graditelji odbacili postane ugaonim kamenom . To je Gospodnje djelo , čudesno našim očima . '
Zato vam kažem , oduzet će vam se Božje kraljevstvo i dat će se narodu koji će davati njegove plodove .
Padne li tko na taj kamen , smrskat će se , i padne li kamen na koga , satrt će ga . "
Kad su svećenički poglavari i farizeji čuli te prispodobe i shvatili da govori o njima ,
htjeli su ga uhvatiti , ali bojali su se mnoštva koje je Isusa smatralo prorokom .
Isus im opet počne govoriti u prispodobama .
" S nebeskim je kraljevstvom kao kad neki kralj pripravi svadbu svojemu sinu .
Pošalje sluge da pozovu uzvanike na svadbu , ali oni odbiju poziv .
Pošalje druge sluge i reče : ' Recite uzvanicima : Pripremio sam vam gozbu . Ispekli smo najslasnije meso . Sve je spremno . Dođite na svadbu ! '
Ali oni nisu marili te odu svaki za svojim poslom - jedni na svoju njivu , drugi u trgovinu .
Ostali uhvate sluge , premlate ih i ubiju .
Nato se kralj razgnjevi , pošalje vojsku i smakne ubojice te im zapali grad .
A slugama reče : ' Svadbena je gozba , eto , spremna , ali uzvanici je nisu bili dostojni .
Idite zato na putove i raskrižja i pozovite na svadbu koga god nađete . '
Sluge iziđu na putove i dovedu sve koje su mogli naći : i zle i dobre . I svadbena se dvorana napuni gostima .
Ali kad kralj uđe pogledati goste , spazi ondje čovjeka koji nije bio odjeven u prikladnu odjeću za svadbu .
' Prijatelju , ' upita ga , ' kako si ušao ovamo bez svadbenog ruha ? ' Čovjek je samo šutio .
Tada kralj zapovjedi poslužiteljima : ' Svežite mu ruke i noge i izbacite ga u tamu gdje će biti plač i škrgut zuba .
Jer mnogi su pozvani , ali je malo izabranih . ' "
Tada se farizeji sastanu zaradi dogovora kako da Isusa uhvate u riječi .
Odluče mu poslati neke svoje učenike skupa s herodovcima da ga upitaju : " Učitelju , znamo da govoriš istinu i da si nepristran jer ne gledaš tko je tko , nego prema istini poučavaš putu Božjemu .
Reci nam je li dopušteno plaćati porez caru ili nije . "
Isus prozre njihovo lukavstvo pa reče : " Zašto me kušate ?
Pokažite mi kovani novac pa ću vam reći . " Donesu mu novčić ,
a on upita : " Čiji su ovo lik i natpis na kovanici ? "
" Carevi " , odgovore . " Onda dajte caru carevo , ali Bogu valja dati Božje " , reče im .
Kad su to čuli , zadive se pa ga ostave i odu .
Toga dana dođu k njemu saduceji , koji tvrde da nema uskrsnuća , i upitaju ga :
" Gospodine , Mojsije nam je dao zakon prema kojemu se , umre li oženjen muškarac bez djece , njegov brat mora oženiti njegovom udovicom kako bi ona rodila sina koji će naslijediti posjed umrloga i nositi njegovo ime .
Bila su tako u nas sedmorica braće . Prvi od njih se oženio i umro a da nije imao djece , pa je njegova udovica postala ženom drugoga brata .
Drugi i treći također su umrli , i tako sva sedmorica .
Nakon svih umrla je i žena .
Čija će onda ona biti žena o uskrsnuću kad je bila udana za svu sedmoricu ? "
Isus im odgovori : " U zabludi ste jer ne razumijete Sveto pismo ni Božju silu !
Jer o uskrsnuću se neće ni ženiti ni udavati , već će biti kao anđeli na nebu .
A glede uskrsnuća , niste li u Pismu pročitali da je Bog rekao : ' Ja sam Bog Abrahamov , Izakov i Jakovljev ' dugo nakon što su oni poumirali ?
A Bog nije Bog mrtvih , već Bog živih ! "
Kad je mnoštvo to čulo , ostalo je zadivljeno njegovim učenjem .
Kad su farizeji čuli kako je Isus ušutkao saduceje , pođu skupa k njemu
te ga jedan od njih , zakonoznanac , upita da ga iskuša :
" Učitelju , koja je najveća zapovijed u Mojsijevu zakonu ? "
" ' Ljubi Gospodina Boga svojega svim srcem svojim , svom dušom svojom i svom pameti svojom ! '
To je prva i najveća zapovijed .
Druga , jednako važna , glasi : ' Ljubi svojega bližnjega kao samoga sebe ! '
Sve druge zapovijedi i svi zahtjevi proroka proizlaze iz tih dviju zapovijedi . "
Kad su se okupili farizeji , Isus ih upita :
" Što mislite o Kristu ? Čiji je on sin ? " " Davidov " , odgovore .
" A zašto ga onda David , nadahnut Svetim Duhom , naziva Gospodinom kad kaže :
' Jahve je rekao mojem Gospodinu : Sjedni mi s desne strane dok ti ne bacim pod noge tvoje neprijatelje ? ' " upita Isus .
" Ako ga dakle David naziva svojim Gospodinom , kako mu on onda može biti sin ? "
Nitko mu nije znao odgovoriti ni riječi . Od toga dana nitko ga se više nije usudio ništa upitati .
Tada Isus reče mnoštvu i svojim učenicima :
" Pismoznanci i farizeji službeni su tumači Svetoga pisma .
Zato činite i slušajte sve što vam kažu , ali nemojte slijediti njihov primjer jer oni sami ne čine ono što druge poučavaju .
Tlače vas teškim teretom vjerskih zahtjeva , a ni prstom ne žele maknuti da vam taj teret pomognu nositi .
Sve što čine , čine zato da ih ljudi vide . Trude se da ono što na sebi nose u znak pobožnosti - kutijice sa stihovima iz Svetoga pisma na čelu ili oko ruke te rese na odjeći - bude što veće i što duže .
Na gozbama vole sjediti na pročelju stola , a u sinagogama na počasnome mjestu .
Godi im kad ih ljudi pozdravljaju na javnim mjestima i kad ih zovu ' Rabbi ' .
Vi nikome nemojte dopustiti da vas zove učiteljem jer imate samo jednoga učitelja , a svi ste vi ravnopravna braća i sestre .
I ne zovite nikoga ovdje na zemlji Ocem jer imate samo jednoga Oca - onoga na nebesima .
I ne dajte da vas tko naziva vođom jer imate samo jednoga vođu : Krista .
Tko je najveći među vama , neka vam bude sluga !
Tko sebe uzvisuje , bit će ponižen , a ponizni će biti uzvišeni .
Teško vama , pismoznanci i farizeji ! Licemjeri ! Zatvarate pred ljudima vrata u nebesko kraljevstvo . Sami ne ulazite u njega , a ne dopuštate da uđu ni oni koji bi htjeli .
Teško vama , pismoznanci i farizeji ! Licemjeri ! Obilazite morem i kopnom da biste pridobili jednog sljedbenika , a kad vam postane sljedbenikom , učinite od njega sina paklenoga dvostruko gorega nego što ste i sami !
Teško vama ! Slijepi vođe ! Tvrdite : ' Zakune li se tko Hramom , to ne vrijedi . Ali zakune li se hramskim zlatom , onda ga zakletva obvezuje . '
Slijepe budale ! Pa što je veće - zlato ili Hram koji posvećuje zlato ?
I još kažete : ' Zakune li se tko žrtvenikom , to ne vrijedi . Ali zakune li se darom koji je na njemu , zakletva ga obvezuje . '
Slijepci ! Što je veće ? Žrtveni dar ili žrtvenik koji ga posvećuje ?
Tko se zakune žrtvenikom , kune se njime i svime što je na njemu .
A tko se zakune Hramom , kune se njime i Onime koji u njemu prebiva .
Tko se zakune nebom , kune se Božjim prijestoljem i Bogom koji na njemu sjedi .
Teško vama , pismoznanci i farizeji ! Licemjeri ! Jer revno namirujete čak i desetinu metvice , i kopra , i kima , a zanemarujete ono najvažnije u Zakonu : pravednost , milosrđe i vjernost . Treba davati desetinu , ali ne smijete zanemarivati važnije stvari .
Slijepi vođe ! Procjeđujete vodu da ne biste s njom popili i komarca , a kadri ste , ne opazivši , progutati i cijelu devu !
Teško vama , pismoznanci i farizeji ! Licemjeri ! Toliko se trudite očistiti svoju čašu i zdjelu izvana , a napunili ste ih svojim grabežom i pohlepom .
Slijepi farizeju ! Očisti najprije ono što je u čaši , pa će i izvana biti čista .
Teško vama , pismoznanci i farizeji ! Vi ste poput obijeljenih grobova . Izvana izgledaju lijepo , a iznutra su prepuni mrtvačkih kostiju i svakojake prljavštine !
Tako i vi ljudima izvana izgledate pravednima , a iznutra ste prepuni licemjerja i bezakonja .
Teško vama , pismoznanci i farizeji ! Licemjeri ! Vi prorocima gradite grobnice i pravednicima kitite spomenike
pa kažete : ' Da smo živjeli u doba svojih otaca , ne bismo sudjelovali u prolijevanju proročke krvi . '
Tako sami protiv sebe svjedočite da ste sinovi onih koji su ubijali proroke .
Dovršite , dakle , to što su oni započeli !
Zmije ! Leglo zmijsko ! Kako ćete izbjeći osudi pakla ?
Šaljem vam , evo , proroke , mudrace i pismoznance . Neke ćete od njih ubiti i raspeti , druge bičevati po sinagogama i progoniti od grada do grada
tako da na vas padne sva pravedna krv prolivena na zemlji , od krvi pravednog Abela pa do Zaharije , sina Barahijina , kojega ste ubili između Hrama i žrtvenika .
Zaista vam kažem , sva će ta krv pasti na ovaj naraštaj ! "
" Jeruzaleme , Jeruzaleme , koji ubijaš proroke i kamenuješ Božje poslanike ! Koliko sam puta htio okupiti tvoju djecu kao što kvočka skuplja piliće pod krila , ali niste htjeli !
A sada će ti , eto , kuća biti napuštena .
I kažem vam , nećete me više vidjeti sve dok ne uzviknete : ' Dobro nam došao onaj koji dolazi u ime Gospodnje ! ' "
Kad je Isus izišao ih Hrama i pošao dalje , priđu mu učenici da mu pokažu hramsko zdanje .
A on im reče : " Vidite li sve to ? Zaista vam kažem , neće od ovoga ostati ni kamen na kamenu . Svaki će biti razvaljen . "
Kad je poslije sjedio na Maslinskoj gori , učenici mu priđu i nasamo kažu : " Reci nam kada će se to dogoditi . Koji će znak najaviti tvoj dolazak i svršetak svijeta ? "
" Pazite da vas tko ne zavede ! " odgovori im Isus .
" Mnogi će doći pod mojim imenom , proglašujući se Mesijom , i mnoge će zavesti .
Kad čujete da blizu vas izbijaju ratovi i vijesti o dalekim ratovima , ne uznemirujte se . Sve se to mora dogoditi , ali svršetak još neće doći .
Zaratit će narod protiv naroda i kraljevstvo protiv kraljevstva . Bit će potresa u mnogim dijelovima svijeta i zavladat će glad .
Sve je to samo početak strašnih muka .
Tada će vas mučiti i ubijati . Svi će vas narodi zamrziti zato što ste moji .
Mnogi će tada posrnuti u vjeri , izdavat će jedan drugoga i mrziti se .
Pojavit će se brojni lažni proroci i mnoge će zavesti .
Bezakonje će uzeti velikog maha , a ljubav mnogih će ohladnjeti .
Ali tko ustraje do kraja , bit će spašen .
Radosna vijest o kraljevstvu propovijedat će se po cijelome svijetu da čuju svi narodi , a onda će konačno doći svršetak .
Tako kada vidite svetogrđe o kojemu je pisao prorok Daniel gdje stoji na svetomu mjestu ( čitatelju , shvati o čemu je riječ ! ) ,
neka oni koji se zateknu u Judeji bježe u goru .
Tko se zatekne na krovu , neka ne silazi u kuću što uzeti !
Tko se zatekne u polju , neka se ne vraća po ogrtač !
Teško trudnicama i dojiljama !
Molite se da ne morate bježati zimi ili u subotu
jer će to biti dani tako strašnih nevolja kakvih nije bilo od postanka svijeta niti će biti ikad poslije .
I da Gospodin ne skrati to vrijeme nevolja , nitko se ne bi spasio . Ali on je skratio te dane zaradi svojih izabranika .
Kaže li vam tada tko : ' Evo Mesije ! ' ili ' Eno ga ondje ! ' ne vjerujte
jer će ustati brojni lažni mesije i lažni proroci te činiti znamenja i velika čudesa ne bi li , bude li moguće , zaveli i Božje izabranike .
Eto , unaprijed sam vas upozorio .
Kaže li vam dakle tko : ' Eno ga , u pustinji je ' , ne idite onamo , kaže li ' U tajnim je odajama ' , ne vjerujte .
Jer dolazak Sina Čovječjega bit će poput munje koja sijevne na istoku i rasvijetli cijelo nebo , sve do zapada .
Kao što se po okupljanju strvinara može znati da je u blizini strvina , tako ćete po tim znacima znati da je konac blizu .
U vrijeme kad prođu sve te strahote Sunce će potamnjeti i Mjesec neće sjati , zvijezde će s neba padati i nebeske će se sile potresti .
Tada će se na nebu pojaviti znak Sina Čovječjega . Proplakat će tada svi narodi na zemlji i ugledati Sina Čovječjega kako dolazi na oblacima s velikom moći i slavom .
On će poslati anđele da saberu njegove izabranike sa svih strana , od svih četiriju vjetrova , od kraja zemlje do kraja neba .
Učite iz prispodobe o smokvi . Kad joj na granama izbiju nježni pupovi i kad potjera lišće , znate da je ljeto blizu .
Također , kad vidite da se zbiva sve o čemu sam vam govorio , možete biti sigurni da je Gospodinov povratak blizu , na samim vratima .
Kažem vam da ovaj naraštaj neće proći dok se sve to ne dogodi .
Nebo i zemlja će proći , ali moje riječi ostaju zauvijek !
Nitko , međutim , ne zna dana ni ure kada će se to dogoditi . Ne znaju ni anđeli na nebu , pa čak ni Sin . Zna samo Otac .
Za dolaska Sina Čovječjega bit će kao i u Noino doba .
Kao što su u to vrijeme prije potopa ljudi jeli i pili , ženili se i udavali sve do dana kada je Noa ušao u lađu
Od dvojice koji tada budu skupa radili u polju jedan će se uzeti , a drugi ostaviti .
Od dviju žena koje budu skupa mljele u mlinu jedna će se uzeti , a druga ostaviti .
Bdijte , dakle , jer ne znate kada će vaš Gospodin doći !
Znajte : kad bi vlasnik kuće znao kada će doći lopov , bdio bi i ne bi mu dopustio da provali u kuću .
Budite zato pripravni jer će Sin Čovječji doći kad mu se i ne nadate .
Tko je dakle onaj vjerni i razumni sluga kojega je gospodar postavio da upravlja ukućanima i da im daje hranu u pravo vrijeme ?
Blago onome kojega gospodar , kada dođe , nađe da tako radi !
Zaista vam kažem , povjerit će mu da upravlja svim njegovim imanjem .
Ali ako zli sluga pomisli : ' Gospodar se još neće vratiti '
pa počne tući svoje sudrugove te jesti i piti s pijancima ,
gospodar će doći u dan kad mu se ne nada i u čas u koji neće ni slutiti .
Nemilosrdno će ga kazniti i odrediti mu usud među licemjerima , gdje će biti plač i škrgut zuba . "
" Tada će s nebeskim kraljevstvom biti kao kad je deset djevica uzelo svjetiljke i pošlo u susret zaručniku .
Pet ih je bilo budalastih , a pet mudrih .
Budalaste djevice ponesu svjetiljke , ali ne i ulja .
A mudre su skupa sa svjetiljkama ponijele i posude s uljem .
Kako je zaručnik kasnio , sve one poliježu i zaspu .
U ponoć se začula vika : ' Zaručnik stiže ! Iziđite pred njega ! '
Sve djevice ustanu da prirede svjetiljke .
Budalaste tada zamole mudre : ' Dajte nam od svojega ulja jer nam svjetiljke trnu . '
Ali one im odgovore : ' Nipošto ! Sigurno nema dovoljno i za vas i za nas . Pođite ga radije kupiti . '
Kad su ga otišle kupiti , dođe zaručnik te one koje su bile pripravne uđu s njim na svadbu i vrata se zatvore .
Poslije dođu i ostale djevice i stanu dozivati : ' Gospodine ! Gospodine , otvori nam ! '
Ali on im odgovori : ' Zaista vam kažem , ne poznajem vas ! '
Stoga bdijte jer ne znate dan ni čas mojega dolaska !
Tada će s nebeskim kraljevstvom biti kao s čovjekom koji je , polazeći na put , pozvao sluge i povjerio im svoj imetak .
Jednomu je dao pet vreća zlatnika , drugomu dvije , a trećemu jednu - svakome prema sposobnostima . Zatim je otputovao .
Sluga koji je primio pet vreća zlatnika odmah ode , uloži ih i zaradi još pet vreća .
Sluga s dvjema vrećama zlatnika također zaradi još dvije .
Sluga koji je dobio samo jednu , naprotiv , iskopa rupu u zemlji i u nju skrije gospodarov novac .
Poslije dugog vremena gospodar se vrati i zatraži od slugu da mu polože račun .
Onaj kojemu je povjerio pet vreća zlatnika donese i drugih pet . ' Gospodaru , dao si mi pet vreća zlatnika . Zaradio sam , eto , još pet . '
Gospodar mu nato reče : ' Odlično , dobri i vjerni slugo ! Bio si vjeran nad malim i zato ću te postaviti nad velikim . Dođi se radovati sa svojim gospodarom ! '
Zatim priđe sluga koji je primio dvije vreće zlatnika i reče : ' Gospodaru , meni si dao dvije vreće . Zaradio sam još dvije . '
Gospodar mu reče : ' Odlično , dobri i vjerni slugo ! Bio si vjeran nad malim i zato ću te postaviti nad velikim . Dođi se radovati sa svojim gospodarom ! '
Priđe zatim sluga koji je primio jednu vreću te reče : ' Gospodaru ! Znao sam da si strog čovjek , da žanješ gdje nisi sijao i kupiš gdje nisi vijao .
Zato sam se prestrašio i skrio tvoju vreću u zemlju . Evo , uzmi ju ! '
Ali gospodar mu reče : ' Zli i lijeni slugo ! Znao si da žanjem gdje nisam sijao i kupim gdje nisam vijao ?
Trebao si onda barem uložiti moj novac u banku pa bih nakon povratka dobio kamate .
Uzmite ovomu čovjeku novac i dajte ga onome koji ima deset vreća zlatnika !
Tko ima , dat će mu se još pa će obilovati , a onome tko nema oduzet će se i ono što ima .
Bacite beskorisnoga slugu van u tamu . Ondje će biti plač i škrgut zuba . ' "
" Kad Sin Čovječji dođe u slavi i sa svim svojim anđelima , sjest će na prijestolje svoje slave .
Tada će se svi narodi okupiti pred njime , a on će , kao što pastir odvaja ovce od koza ,
pravednike postaviti sebi zdesna , a ostale s lijeve strane .
Tada će kralj reći onima koji mu budu zdesna : ' Vi , koje je Otac blagoslovio , dođite primiti u baštinu kraljevstvo pripravljeno za vas od postanka svijeta !
Jer ste me nahranili kad sam bio gladan , napojili kad sam bio žedan , primili ste me kad sam bio tuđinac
i obukli me kad sam bio gol ; posjećivali ste me dok sam bio bolestan i u zatvoru . '
Pravednici će ga tada upitati : ' Gospodine , kada smo te vidjeli gladna i nahranili , kada smo te vidjeli žedna i napojili te ?
Kada smo ti pružili dobrodošlicu kao tuđincu i obukli te gola ?
Kada smo te posjetili bolesna ili u tamnici ? '
A kralj će odgovoriti : ' Zaista vam kažem , sve što ste učinili jednomu od moje najmanje braće , meni ste učinili ! '
Zatim će reći onima slijeva : ' Odlazite od mene , prokleti , u vječni oganj pripravljen za đavla i njegove anđele !
Jer bio sam gladan , a niste mi dali jesti ; bio sam žedan , a niste mi dali piti ;
bio sam bolestan i u zatvoru , a niste me posjetili . '
Oni će pitati : ' Gospodine , kad smo te to vidjeli gladna ili žedna , ili kao tuđinca , ili gola , ili bolesna , ili u zatvoru i nismo ti pomogli ? '
A on će im odgovoriti : ' Zaista vam kažem , sve što niste učinili jednomu od ovih najmanjih , meni niste učinili ! '
Tako će oni otići u vječnu patnju , a pravednici u vječni život . "
Kad je Isus sve to ispripovjedio , reče učenicima :
" Znate da je za dva dana Pasha i da će mene , Sina Čovječjega , izdati da me raspnu . "
Tada se svećenički poglavari i narodne starješine okupe u dvoru velikog svećenika imenom Kajfa
te se dogovore da Isusa na prijevaru uhvate i ubiju .
" Nećemo na blagdansku svetkovinu " , rekli su , " da se narod ne pobuni . "
Dok je Isus bio u Betaniji za stolom u kući Šimuna gubavca ,
dođe k njemu neka žena s alabasternom posudom skupocjene pomasti i izlije mu je na glavu .
Videći to , učenici počnu negodovati : " Čemu takva rastrošnost !
Mogla se ta pomast skupo prodati , a novac dati siromasima . "
Isus to opazi pa im reče : " Zašto joj dodijavate ? Učinila mi je dobro djelo !
Uvijek će biti siromaha da im pomažete , a ja neću uvijek biti s vama .
Izlila je tu pomast na mene da pripravi moje tijelo za ukop .
Zaista vam kažem , gdje god se diljem svijeta bude propovijedala Radosna vijest , spominjat će se i ovo njezino djelo , njoj na uspomenu . "
Tada Juda Iškariotski , jedan od dvanaestorice apostola , ode svećeničkim poglavarima
te ih upita : " Koliko ćete mi platiti da vam izdam Isusa ? " Oni mu obećaju trideset srebrnjaka .
Od tada Juda počne tražiti prigodu da ga izda .
Prvoga dana Blagdana beskvasnog kruha učenici upitaju Isusa : " Gdje hoćeš da ti pripravimo pashalnu večeru ? "
" Idite u grad tom i tom čovjeku " , odgovori on , " pa mu recite : ' Naš učitelj poručuje : Moje je vrijeme blizu . Kod tebe ću blagovati Pashu sa svojim učenicima . ' "
Učenici učine kako ih je Isus uputio te ondje priprave večeru .
Uvečer je Isus bio za stolom s Dvanaestoricom .
Dok su blagovali , on reče : " Zaista vam kažem , jedan od vas će me izdati . "
Oni se silno ražaloste pa ga jedan za drugim počnu pitati : " Nisam valjda ja taj , Gospodine ? "
On odgovori : " Izdat će me onaj koji sa mnom umače kruh u istu zdjelu !
Jer ja , Sin Čovječji , moram umrijeti kao što piše u Svetome pismu . Ali teško onome koji izda Sina Čovječjega ! Bilo bi mu bolje da se nije ni rodio ! "
I izdajnik Juda ga upita : " Učitelju , da nisam ja taj ? " A Isus mu reče : " Sam si kazao . "
Dok su blagovali , Isus uzme kruh , blagoslovi ga i razlomi te podijeli učenicima , pa reče : " Uzmite i jedite ! To je moje tijelo . "
Uzme zatim čašu , zahvali za nju i dade ju njima govoreći : " Svi pijte iz nje !
To je moja krv , krv kojom se sklapa Savez između Boga i Božjega naroda . Ona se prolijeva za oproštenje grijeha mnogih ljudi .
I kažem vam : neću više piti vina do onoga dana kada ću piti s vama novo vino u kraljevstvu svojega Oca . "
Otpjevaju zatim psalme i zapute se prema Maslinskoj gori .
Tada im Isus reče : " Noćas ćete me svi napustiti . Jer u Svetome pismu piše : ' Udarit ću pastira i ovce će se razbježati . '
Ali kada uskrsnem , ići ću pred vama u Galileju . "
" Napuste li te svi ostali , ja te neću napustiti ! " nato će Petar .
" Zaista ti kažem , " reče mu Isus , " još ove noći , prije nego što pijetao zakukuriče , triput ćeš me se odreći . "
" Neću ! " odvrati Petar . " Makar morao s tobom i umrijeti , neću te se odreći ! " Tako su se zaklinjali i svi ostali .
Isus dođe s učenicima u maslinik nazvan Getsemani te reče učenicima : " Sjednite ovdje dok se ja odem pomoliti ! "
Povede sa sobom Petra i obojicu Zebedejevih sinova . Obuzmu ga tjeskoba i žalost .
Tada im reče : " Duša mi je nasmrt shrvana tugom . Ostanite ovdje i bdijte sa mnom . "
Ode malo dalje i padne ničice moleći se : " Oče moj ! Ako je moguće , poštedi me ove čaše ! Ipak , neka bude po tvojoj , a ne po mojoj volji . "
Zatim se vrati trojici učenika i nađe ih spavati te reče Petru : " Niste li mogli ni ure probdjeti sa mnom !
Ostanite budni i molite se da vas ne bi svladala kušnja . Jer duh je spreman , ali je tijelo slabo . "
Ode još jedanput i pomoli se : " Oče moj ! Ako nije moguće da me poštediš te čaše , neka bude po tvojoj , a ne po mojoj volji . "
I opet ih po povratku nađe spavati jer su im oči otežale .
Opet ih ostavi i ode se treći put pomoliti istim riječima .
Zatim se vrati k učenicima i reče im : " Još spavate i odmarate se ? Kucnuo je čas ! Ja , Sin Čovječji , predan sam grešnicima u ruke .
Ustanite ! Hajdemo ! Evo , moj je izdajnik već tu ! "
Dok je još govorio , stigne Juda , jedan od dvanaestorice učenika , a s njime i svjetina naoružana mačevima i toljagama , koju su poslali svećenički poglavari i narodni starješine .
Izdajica im je dao znak : " To je onaj kojega poljubim . "
On odmah priđe Isusu i reče : " Zdravo , Učitelju ! " i poljubi ga .
" Zašto si došao ovamo , prijatelju ? " ukori ga Isus .
Zatim podignu ruke na Isusa i uhvate ga . A jedan od onih koji su bili s Isusom maši se rukom te izvuče mač i njime odsiječe uho sluzi velikoga svećenika .
" Vrati mač u korice " , reče mu Isus , " jer tko se mača laća , od mača će i poginuti .
Zar ne shvaćaš da mogu tražiti od Oca više od dvanaest legija anđela da nas zaštite i on bi ih odmah poslao ?
Ali da to učinim , kako bi se ispunilo Sveto pismo ?
Zatim reče svjetini : " Pošli ste na mene mačevima i toljagama kao na razbojnika ! A svaki dan sam sjedio u Hramu i poučavao , pa me ipak niste uhvatili .
Ali sve se ovo događa zato da bi se ispunilo ono što su o meni u Pismu napisali proroci . " Nato ga svi učenici napuste i pobjegnu .
Isusa uhvate i odvedu ga velikomu svećeniku Kajfi kod kojega su se okupili pismoznanci i starješine .
Petar je izdaleka slijedio Isusa do dvorišta palače velikog svećenika . On uđe u dvorište te sjedne sa stražarima da vidi kako će sve to završiti .
A svećenički poglavari i cijelo Veliko vijeće tražili su protiv Isusa kakvo lažno svjedočanstvo na temelju kojega bi ga mogli smaknuti .
Ali nisu ga mogli pronaći iako su se javili mnogi lažni svjedoci . Napokon dođu dvojica
i izjave : " Ovaj je rekao : ' Mogu razvaliti Božji hram i za tri dana ga opet izgraditi . ' "
Veliki svećenik nato ustane i reče Isusu : " Zar ništa ne odgovaraš na ove optužbe protiv tebe ? "
Isus je šutio . " Zakuni se živim Bogom i reci jesi li ti Krist , Božji Sin " , reče veliki svećenik .
" Sam si rekao " , odgovori Isus . " A ja vam kažem da ćete gledati Sina Čovječjega kako sjedi zdesna Svemogućemu i kako dolazi na oblacima nebeskim ! "
Nato veliki svećenik razdere svoju odjeću i reče : " Hulio je na Boga ! Što će nam još svjedoci ?
Što kažete ? " A oni odgovore : " Zaslužio je smrt ! "
Zatim su Isusu pljuvali u lice i tukli ga . Neki su ga pljuskali
govoreći : " Proreci nam tko te je udario , Kriste ! "
Dok je Petar sjedio vani u dvorištu , priđe mu neka sluškinja i reče : " I ti si bio s Isusom Galilejcem . "
Petar to pred svima zaniječe : " Ne znam o čemu govoriš . "
Kad je izišao u predvorje , spazi ga druga sluškinja i reče nazočnima : " Ovaj je bio s Isusom Nazarećaninom . "
On opet zaniječe i još se zakune : " Ne poznajem tog čovjeka . "
Ali ubrzo mu priđu ljudi koji su bili ondje . " Pa ti si doista jedan od njih ! Odaje te galilejski naglasak . "
Petar se stane kleti i zaklinjati : " Ja ne poznajem tog čovjeka ! " I pijetao odmah zakukuriče .
On se tada sjeti što mu je Isus rekao : " Prije nego što pijetao zakukuriče , triput ćeš me se odreći . " Iziđe i gorko zaplače .
Rano ujutro sastanu se na vijećanje svi svećenički poglavari i narodne starješine da se dogovore kako da ubiju Isusa .
Svežu ga i odvedu rimskome upravitelju Pilatu .
Kada je Juda , njegov izdajica , vidio da su Isusa osudili na smrt , pokaje se i odnese trideset srebrnjaka natrag svećeničkim poglavarima i starješinama
te im reče : " Zgriješio sam ! Izdao sam nedužna čovjeka ! " " Što se to nas tiče ? " odgovore mu oni . " To je tvoja stvar ! "
Juda nato baci srebrnjake u Hram , a zatim ode i objesi se .
Svećenički poglavari pokupe srebrnjake . " Ne smijemo ih staviti u hramsku blagajnu " , rekoše , " jer su isplaćeni za krvavo djelo . "
Zato se dogovore te za njih kupe lončarovu njivu da posluži kao groblje za ukop tuđinaca .
Zato se ta njiva još zove " Krvava njiva " .
Tako se ispunilo Jeremijino proročanstvo : " Uzeli su trideset srebrnjaka - na toliko su ga procijenili Izraelci -
i kupili su lončarovu njivu , kako je Gospodin zapovjedio . "
Isusa dovedu pred rimskoga upravitelja Pilata . On ga upita : " Jesi li ti kralj Židova ? " " Sam si rekao " , odgovori mu Isus .
Svećenički ga poglavari optuže za mnoge zločine , ali Isus nije odgovarao .
Pilat ga stoga upita : " Zar ne čuješ kako te teško optužuju ? "
Ali Isus ne odgovori ni na jedno pitanje , što je Pilata veoma začudilo .
Bio je , međutim , običaj da rimski upravitelj svake godine o blagdanu Pashe pusti na slobodu jednoga židovskog zatvorenika kojega narod zatraži .
U to je vrijeme jedan od zatvorenika bio zloglasni Baraba .
Kad se mnoštvo okupilo da zatraži da se pusti jedan zatvorenik , Pilat ih upita : " Koga hoćete da vam pustim ? Barabu ili Isusa kojega nazivaju Mesijom ? "
Znao je , naime , da su ga predali sudu iz zavisti .
Dok je Pilat sjedio na sudačkom stolcu , stigne mu poruka od njegove žene : " Okani se tog pravednika jer sam se noćas u snu namučila zbog njega ! "
Svećenički poglavari i starješine , međutim , nagovore svjetinu da zatraži slobodu za Barabu , a smrt za Isusa .
Kad ih je zatim upravitelj upitao : " Koga od njih dvojice želite da vam pustim ? " oni odgovore : " Barabu ! "
" A što ću onda s Isusom kojega zovete Mesijom ? " upita . " Raspni ga ! " poviču oni .
" Zbog čega ? Kakvo je zlo učinio ? " upita Pilat . Ali oni su samo još glasnije vikali : " Raspni ga ! "
Kad je Pilat vidio da ništa ne koristi i da metež postaje sve gori , uzme vodu i pred svjetinom opere ruke govoreći : " Ja sam nevin od krvi ovoga čovjeka ! Vi ćete za nju snositi odgovornost ! "
Nato sva svjetina poviče : " Neka njegova krv padne na nas i na našu djecu ! "
Pilat im tada pusti Barabu , a Isusa dade izbičevati , pa raspeti .
Upraviteljevi vojnici odvedu Isusa u njegovu palaču i sazovu oko njega cijelu četu .
Svuku ga i zaogrnu grimiznim plaštem .
Spletu zatim krunu od trnja i stave mu je na glavu , a u ruku mu stave trsku kao žezlo . " Zdravo , kralju Židova ! " rugali su mu se i prigibali pred njim koljena .
Pljuvali su po njemu i udarali ga trskom po glavi .
Kad su mu se izrugali , skinu s njega plašt , odjenu ga u njegovu odjeću i odvedu da ga raspnu .
Vodeći ga , sretnu nekoga Šimuna iz Cirene te ga primoraju da Isusu ponese križ .
Dođu do mjesta zvanoga Golgota ( što znači " lubanja " ) .
Vojnici mu pruže vino sa žuči , ali kad ga okusi , nije htio piti .
Kad su ga raspeli , bace kocku te tako razdijele među sobom njegovu odjeću .
Zatim su ondje sjedili i čuvali ga .
Iznad glave su mu postavili natpis o njegovoj krivnji : " Ovo je Isus , kralj Židova . "
S njime su raspeli i dvojicu prevratnika , jednoga njemu zdesna , a drugoga slijeva .
A prolaznici su ga ružili i odmahivali glavom
govoreći : " Možeš srušiti Hram i sam ga opet izgraditi u tri dana , je li ? Spasi onda sebe ! Ako si Božji Sin , siđi s križa ! "
Slično su mu se rugali i svećenički poglavari , pismoznanci i starješine :
" Spasio je druge , a sebe ne može spasiti ! Kralj Izraelov ! Neka sada siđe s križa pa ćemo povjerovati u njega !
Uzdao se u Boga ! Neka ga Bog sada izbavi ako mu je on uistinu po volji ! Tvrdio je : ' Ja sam Božji Sin . ' "
Vrijeđali su ga tako i razbojnici raspeti skupa s njim .
O podnevu po svoj zemlji nastane tama i potraje do tri ure .
U tri sata Isus glasno poviče : " Eli , Eli , lema sabahtani ! " što znači " Bože moj , Bože moj , zašto si me ostavio ? "
" Zove Iliju ! " rekoše neki od nazočnih kad su to čuli .
Jedan od njih odmah pritrči , uzme spužvu , umoči ju u ocat i natakne na trsku te mu pruži piti .
" Čekaj da vidimo hoće li doći Ilija da ga spasi " , kazaše ostali .
Isus još jedanput glasno vikne i izdahne .
Nato se zastor u Hramu razdere od vrha do dna i prepolovi se . Zemlja se potrese , špilje se raspuknu ,
grobovi se otvore , a tijela mnogih umrlih pravednika uskrsnu .
Nakon Isusova uskrsnuća oni iziđu iz grobova te odu u sveti grad i pokažu se mnogima .
Kad su rimski stotnik i oni koji su s njime čuvali Isusa vidjeli potres i sve što se zbivalo , rekoše : " Ovaj je čovjek zaista bio Božji Sin ! "
Promatrale su to ondje mnoge žene što su iz Galileje došle za Isusom služeći mu ,
među njima Marija Magdalena , Marija , majka Jakova mlađega i Josipa , te majka Zebedejevih sinova .
Uvečer dođe neki bogat čovjek iz Arimateje imenom Josip , koji je i sam bio Isusov učenik .
On ode k Pilatu i zatraži da mu daju Isusovo tijelo . Pilat zapovjedi da tako učine .
Josip uzme tijelo , umota ga u čisto platno
i položi ga u svoj novi grob isklesan u stijeni . Navali na ulaz velik kamen i ode .
Bile su ondje Marija Magdalena i druga Marija i sjedile gledajući prema grobu .
Sutradan nakon Priprave , na prvi dan svetkovine Pashe , okupe se svećenički poglavari i farizeji kod Pilata
te mu rekoše : " Gospodine , sjetili smo se da je onaj varalica za života rekao : ' Nakon tri dana ću uskrsnuti . '
Zapovjedi zato da grob bude pod stražom sve do trećega dana da ne dođu njegovi učenici , ukradu tijelo i kažu narodu : ' Uskrsnuo je od mrtvih ! ' Ako se to dogodi , ta će prijevara biti još gora od prve . "
Pilat im udovolji . " Postavite stražu " , reče . " Idite i osigurajte grob kako znate . "
Zatim odu i osiguraju grob - zapečate kamen i postave stražu .
U nedjelju rano ujutro Marija Magdalena i druga Marija dođu pogledati grob .
Odjednom nastane silan potres : anđeo Gospodnji siđe s neba , odvali kamen s ulaza u grob i sjedne na njega .
Lice mu je bilo sjajno poput munje , a odjeća bijela poput snijega .
Stražari se pred njim počnu tresti od straha i onesvijeste se .
Tada anđeo reče ženama : " Ne bojte se ! Znam da tražite raspetoga Isusa .
Ali on nije ovdje ! Dođite vidjeti mjesto gdje je ležao
pa brzo idite javiti njegovim učenicima da je uskrsnuo od mrtvih . Ide , eto , pred vama u Galileju . Ondje ćete ga vidjeti . Pamtite što sam vam rekao . "
Silno uplašene ali presretne , žene žurno krenu s groba i otrče to javiti njegovim učenicima .
Odjednom im u susret dođe Isus ! " Zdravo ! " reče im . One mu pritrče , obujme mu noge i ničice mu se poklone .
" Ne bojte se " , reče im Isus . " Idite javiti mojoj braći da pođu u Galileju . Ondje ćemo se vidjeti . "
Dok su žene odlazile , neki od stražara dođu u grad i jave svećeničkim poglavarima sve što se dogodilo .
Oni se sastanu sa starješinama na vijećanje , a zatim uzmu mnogo novca i dadu ga vojnicima .
" Recite : ' Noću dok smo spavali došli su njegovi učenici i ukrali ga . '
Ako za to čuje upravitelj , mi ćemo ga već uvjeriti i pobrinuti se da nemate problema . "
Oni uzmu novac i postupe kako su ih uputili . To se pričanje razglasilo među Židovima i zadržalo sve do danas .
Jedanaestorica pođu u Galileju , na goru , kamo im je zapovjedio Isus .
Kad su ga ugledali , padnu pred njim ničice , ali neki su ipak posumnjali .
Isus im priđe i reče im : " Dana mi je sva vlast na nebu i na zemlji .
Idite zato i učinite sve narode mojim učenicima krsteći ih u ime Oca i Sina i Svetoga Duha .
Učite ih da ispunjavaju sve što sam vam zapovjedio ! Ja sam s vama u sve dane do svršetka svijeta . "
Ovo je početak Radosne vijesti o Božjemu Sinu Isusu Kristu .
U knjizi proroka Izaije Bog je rekao : " Gledajte , šaljem pred vas svojega glasnika i on će vam pripraviti put .
On je glas koji viče u pustinji : ' Pripremite put za Gospodnji dolazak ! Poravnajte za njega staze ! ' "
Taj glasnik bio je Ivan Krstitelj . Živio je u pustinji i propovijedao kako se ljudi trebaju krstiti da pokažu kako su se odvratili od svojih grijeha i obratili se Bogu da im oprosti .
Ljudi iz Jeruzalema i iz cijele Judeje putovali su k njemu u pustinju da ga vide i čuju . Ispovijedali su svoje grijehe , a on ih je krstio u rijeci Jordanu .
Ivanova odjeća bila je istkana od devine dlake , a bio je opasan kožnim pojasom . Hranio se skakavcima i divljim medom .
Propovijedao je : " Uskoro dolazi netko veći od mene , kojemu nisam dostojan ni biti robom .
Ja vas krstim vodom , ali on će vas krstiti Božjim Svetim Duhom . "
Jednog dana dođe Isus iz Nazareta u Galileji i Ivan ga krsti u rijeci Jordanu .
Čim Isus iziđe iz vode , ugleda kako se otvaraju nebesa i kako Duh u obliku goluba silazi na njega .
Začuje se glas : " Ti si moj ljubljeni Sin ! Ti si moja radost ! "
Odmah nakon toga Duh nagna Isusa da ode u pustinju .
Tamo je ostao četrdeset dana i Sotona ga je kušao . Boravio je među divljim životinjama , a služili su mu anđeli .
Pošto je kralj Herod zatvorio Ivana , Isus ode u Galileju propovijedati Božju Radosnu vijest .
" Napokon je došlo vrijeme , " naviještao je , " blizu je Božje kraljevstvo ! Odvratite se od svojih grijeha i povjerujte Radosnoj vijesti . "
Jednoga dana , prolazeći obalom Galilejskog jezera , opazi Šimuna i njegova brata Andriju kako mrežama hvataju ribu jer su po zanimanju bili ribari .
" Pođite za mnom i učinit ću vas ribarima ljudi ! " pozove ih Isus .
Oni smjesta ostave svoje mreže i pođu za njim .
Malo dalje uz obalu ugleda Zebedejeve sinove Jakova i Ivana kako u lađici krpaju mreže .
Pozove i njih , a oni odmah ostave svojeg oca Zebedeja u lađi s nadničarima i pođu za njim .
Isus i njegovi sljedbenici stigoše u grad Kafarnaum . Odmah u subotu odu u sinagogu te je Isus ondje poučavao .
Svi okupljeni bili su zadivljeni njegovim učenjem jer ih je poučavao kao onaj koji ima vlast , a ne kao pismoznanci .
Tu se zatekao čovjek opsjednut nečistim duhom , koji počne vikati :
" Zašto nas uznemiruješ , Isuse Nazarećanine ? Zar si nas došao uništiti ? Znam tko si : ti si Svetac Božji ! "
Isus mu zaprijeti : " Umukni i iziđi iz njega ! "
Nato on krikne , žestoko protrese čovjeka i iziđe iz njega .
Svi nazočni silno se zaprepaste i počnu raspravljati o tome što se dogodilo . " Kakvo je to novo učenje ? " uzbuđeno su pitali . " Ima takvu silnu vlast ! Čak se i nečisti duhovi pokoravaju njegovim zapovijedima ! "
Vijest o tome što je učinio brzo se pronijela cijelom pokrajinom Galilejom .
Pošto iziđe iz sinagoge , Isus s Jakovom i Ivanom pođe u Šimunovu i Andrijinu kuću .
Ondje je Šimunova punica ležala u velikoj vrućici te to odmah kazaše Isusu .
On joj priđe , uhvati ju za ruku i podigne , a vrućica odmah prestane pa se ona digne i pripremi im jelo .
Uvečer , kad je Sunce zašlo , dovedu mu brojne bolesnike i opsjednute ,
pa se sav grad skupio pred vratima .
Isus je iscijelio brojne bolesnike od najrazličitijih bolesti i brojnim zlodusima zapovjedio da iziđu iz svojih žrtava . Ali nije dopustio zlodusima da govore jer su znali tko je on .
Drugog jutra ustao je prije zore , povukao se na pusto mjesto i ondje se molio .
Šimun i ostali krenu ga potražiti .
Kad ga pronađu , rekoše mu : " Svi te traže . "
On im odgovori : " Hajdemo i dalje , u druga mjesta . I njima moram propovijedati poruku . Zbog toga sam došao . "
Tako je proputovao cijelu Galileju propovijedajući po sinagogama i istjerujući zloduhe .
Jednom dođe k njemu neki gubavac , klekne pred njega i zamoli ga : " Ako hoćeš , možeš me ozdraviti ! "
Isus se sažali , ispruži ruku , dotakne ga i reče : " Hoću ! Budi čist ! "
Gube odmah nestane i čovjek postane čist .
Otpravljajući ga , Isus ga strogo upozori :
" Nikome o tomu ne govori , već idi ravno svećeniku te sa sobom ponesi žrtveni dar prema Mojsijevu zakonu , kao javno svjedočanstvo tvojeg ozdravljenja . "
Ali čovjek ode i počne svima govoriti što mu se dogodilo ; zbog toga Isusa opkoli toliko mnoštvo da više nije mogao javno ući u bilo koji grad , već se morao zadržavati vani , na samotnim mjestima . A ljudi su stizali sa svih strana .
Nekoliko dana nakon toga vrati se u Kafarnaum , a vijest o njegovu dolasku brzo se pročuje gradom .
U kući u kojoj je boravio okupilo se toliko ljudi da više nije bilo mjesta ni za koga , čak ni pred vratima . A on im je propovijedao Riječ .
Uto dođu četvorica noseći uzetog čovjeka na nosilima .
Kako nisu mogli kroz mnoštvo doći do Isusa , načine rupu u glinenom krovu nad njegovom glavom i spuste bolesnika na nosilima ravno pred Isusa .
Isus je vidio njihovu vjeru pa reče uzetomu : " Sine , oprošteni su ti grijesi ! "
Ali neki židovski vjerski vođe koji su ondje sjedili rekoše u sebi :
" Kako ovaj može tako govoriti ! On huli ! Tko može opraštati grijehe osim jedinoga Boga ! "
Isus duhom prozre njihove misli pa im reče : " Zašto to smatrate hulom ?
Što je lakše reći uzetu čovjeku : ' Grijesi su ti oprošteni ' ili ' Ustani , uzmi svoja nosila i idi ' ? "
Dokazat ću vam da ja , Sin Čovječji , imam vlast ovdje na zemlji opraštati grijehe . " Zatim se okrene prema uzetomu i reče :
" Iscijeljen si ! Ustani , uzmi nosila i idi kući ! "
Čovjek smjesta ustane , uzme nosila i iziđe naočigled mnoštvu . Svi su se divili i slavili Boga govoreći : " Takvo što još nikad nismo vidjeli ! "
Isus ponovno ode na obalu jezera . Poučavao je mnoštvo koje se okupilo oko njega .
Prolazeći tuda , opazi Levija , Alfejeva sina , kako ubire porez te ga pozove : " Pođi sa mnom i budi mi učenikom . " Levi ustane i pođe za njim .
Te večeri Levi pozove Isusa i njegove učenike te ostale ubirače poreza i mnoge okorjele grešnike sebi na večeru . Mnogo takvih bilo je među onima koji su išli za Isusom .
No kad neki pismoznanci , farizeji , ugledaju Isusa kako jede s tim ozloglašenim ljudima , kazaše njegovim učenicima : " Kako može jesti s tim ološem ? "
Kad je Isus to čuo , reče im : " Liječnik ne treba zdravima , nego bolesnima ! Došao sam da pozovem na obraćenje grešnike , a ne da se družim s onima koji sebe smatraju pravednima . "
Ivanovi učenici i farizeji povremeno su postili . Jednoga dana neki ljudi dođu Isusu i upitaju ga : " Zašto Ivanovi učenici i farizeji poste , a tvoji učenici ne poste ? "
Isus im odgovori : " Mogu li uzvanici na svadbenoj večeri postiti dok su s mladoženjom ? Ne mogu postiti dok je mladoženja s njima .
Ali jednog će im ga dana ugrabiti i tada će postiti .
Nitko ne krpa rupe na staroj odjeći zakrpom od još nesmočena platna ! Zakrpa bi se skupila , razvukla tkaninu i napravila još veću rupu .
Nitko ne ulijeva novo vino u stare mjehove jer bi se raspuknuli . Vino bi se prolilo , a mjehovi uništili . Novo se vino lijeva u nove mjehove . "
Jedne su subote Isus i njegovi učenici prolazili poljem usjeva . Učenici počnu putem trgati klasje .
Farizeji rekoše Isusu : " Ne bi to smjeli činiti ! Zakonom je zabranjeno skupljati usjev subotom . "
Ali Isus im odgovori : " Niste li nikada u Pismu čitali o tomu što je David učinio kad su on i njegovi pratioci u nevolji ogladnjeli ?
Ušao je u Dom Božji ( u to je doba veliki svećenik bio Ebijatar ) i jeo prineseni kruh koji je dopušteno jesti samo svećenicima te ga je dao jesti i svojim pratiocima .
Subota je stvorena radi čovjeka , a ne čovjek radi subote .
Ja , Sin Čovječji , gospodar sam i subote . "
Isus ponovno ode u tamošnju sinagogu . Ondje je bio neki čovjek usahnule ruke .
Isusovi neprijatelji budno su pazili hoće li mu iscijeliti ruku u subotu da ga mogu optužiti .
Isus pozove čovjeka da priđe i stane pred skup .
Zatim im reče : " Znamo što nam naš zakon dopušta činiti subotom : dobro , a ne zlo . Dopušta nam spasiti život , a ne uništiti ga . " Šutjeli su .
Srdito ih pogleda duboko ožalošćen tvrdoćom njihovih srca te reče čovjeku : " Ispruži ruku ! " On ju ispruži , a ruka mu ozdravi .
Farizeji se smjesta odu dogovoriti s herodovcima da ubiju Isusa .
Isus i njegovi učenici odu na jezero , a za njima krene veliko mnoštvo iz cijele Galileje , Judeje ,
Jeruzalema , Idumeje , s istočne strane Jordana , čak i iz okolice Tira i Sidona . Vijest o čudima koje je činio nadaleko se pročula , pa su ga dolazili osobno vidjeti .
Isus reče učenicima da mu dovezu čamac koji će biti spreman ako se mnoštvo previše natisne oko njega .
Toga je dana mnoge iscijelio pa je na njega nahrupilo golemo mnoštvo bolesnika pokušavajući ga dotaknuti .
Kad bi ga vidjeli ljudi opsjednuti nečistim duhom , pali bi pred njim ničice i vikali : " Ti si Božji Sin ! "
A on im je oštro zabranjivao da ga očituju .
Zatim ode u goru i pozove one koje je izabrao da mu se ondje pridruže te oni dođu .
Od njih odabere dvanaestoricu apostola da ga prate , da ih šalje propovijedati
i da imaju vlast istjerivati zloduhe .
Evo imena Dvanaestorice što ih je izabrao : Šimun ( kojemu je nadjenuo ime Petar ) ,
Jakov i Ivan ( Zebedejevi sinovi , kojima je Isus dao nadimak Sinovi groma ) ,
Andrija , Filip , Bartolomej , Matej , Toma , Jakov ( Alfejev sin ) , Tadej , Šimun ( član političke stranke koja se zalagala za nasilno svrgavanje rimske vlasti ) i
Juda Iškariotski ( koji ga je poslije izdao ) .
Kad se vratio u dom gdje je boravio , opet je nagrnulo toliko mnoštvo da nisu stigli ni jesti .
Kad su za to čuli njegovi , dođu ga odvesti jer su govorili da je izvan sebe .
Ali pismoznanci što su došli iz Jeruzalema rekoše da ga je opsjeo Beelzebub , knez zloduha , pa da uz njegovu pomoć izgoni zloduhe .
Isus dozove ljude i počne im govoriti u prispodobama : " Kako može Sotona izgoniti Sotonu ?
Kraljevstvo koje je u sebi podvojeno propast će .
Dom u kojemu vlada nesloga ne može se održati .
Ako se dakle Sotona bori sam protiv sebe , kako će opstati ? Ne bi uspio u tome .
Ne možete ući u kuću snažnog čovjeka i opljačkati ga a da ga najprije ne svežete . Tek ga tada možete orobiti .
Zaista vam kažem da se svaki ljudski grijeh može oprostiti , pa čak i hula .
Ali hula na Svetoga Duha nikad se ne može oprostiti . To je vječni grijeh .
To im reče jer su govorili da ima nečistog duha .
Stigli su onamo njegova majka i braća te mu po nekim ljudima poručili da iziđe razgovarati s njima .
Oko njega je sjedilo mnoštvo kad mu rekoše : " Vani su ti majka , braća i sestre , žele te vidjeti . "
On im odgovori : " Tko mi je majka ? Tko su mi braća ? "
Pogleda ljude koji su sjedili u krugu oko njega , pa reče : " Ovo su mi majka i braća !
Tko god tvori Božju volju , taj mi je brat , sestra i majka . "
Isus opet počne poučavati na obali jezera . K njemu nagrne toliko ljudi da je ušao u lađicu na jezeru , sjeo u nju i odande propovijedao , a sve je mnoštvo ostalo na obali .
Zatim stane poučavati ljude brojnim prispodobama . Evo jedne od njih :
" Slušajte ! Neki je ratar sijao sjeme .
Dok ga je sijao po polju , nešto sjemena padne na stazu . Dođu ptice i pozobaju ga .
Dio sjemena padne na kamenito tlo , gdje je zemlja bila plitka . Ono odmah nikne jer je zemlja bila plitka ,
ali ubrzo i usahne pod jakim suncem i osuši se jer se korijenje u plitkoj zemlji nije razvilo .
Dio sjemena padne među trnje koje naraste i uguši ga , tako da nije donijelo roda .
Ali dio sjemena padne i u plodnu zemlju i donese trideseterostruk , šezdeseterostruk , a neka čak i stostruk urod .
Slušajte , kad već imate uši ! "
Kad je Isus poslije ostao sam s Dvanaestoricom i s drugima koji su ga slijedili , upitaju ga o značenju te prispodobe .
On im odgovori : " Vama je dopušteno razumjeti tajnu o Božjemu kraljevstvu . A ostalima , koji su vani , govorim u prispodobama .
Kao što piše u Svetome pismu : Slušat će moje riječi , ali ih neće razumjeti ; gledat će moja djela , ali neće dokučiti njihova značenja . Neće se odvratiti od svojih grijeha niti će im biti oprošteno .
Ali ako ne možete razumjeti tu jednostavnu priču , kako ćete uopće razumjeti prispodobe ?
Sijač o kojemu sam govorio svatko je onaj tko u ljudska srca sije Božju riječ .
Sjeme na tvrdu tlu jesu oni koji čuju Riječ , ali odmah dođe Sotona i odnese tu Riječ u njih posijanu .
Kamenito tlo srca su onih koji čuju Riječ i radosno ju prihvate ,
ali nemaju dubokog korijena . Dođu li nevolje ili progonstvo zbog Riječi , odmah podlegnu .
Trnovito tlo srca su ljudi koji čuju Riječ i prihvate ju ,
ali tjeskobne brige ovoga svijeta , varavo bogatstvo i požuda za svime ostalime ubrzo uguše sjeme i ono ostane bez roda .
Dobro tlo srce je čovjeka koji sluša Riječ , razumije ju i donosi rod - trideseterostruko , šezdeseterostruko ili čak stostruko veći od posijanoga . "
Zatim ih upita : " Kada upalite svjetiljku , stavljate li ju pod košaru ili pod postelju da prigušite svjetlost ? Nipošto ! Stavljate ju na vidljivo mjesto .
Sve ono što je sada skriveno i što je u potaji učinjeno , jednom će izići na vidjelo .
Slušajte , kad već imate uši !
I nastojte svakako pozorno slušati . Kad budete tako činili , bolje ćete razumjeti što vam govorim .
Ljudima koji žive po Božjoj mudrosti " , reče im , " Bog će dati još više mudrosti . A koji ne postupaju prema njegovoj mudrosti , izgubit će ubrzo i ono malo od nje što imaju . "
a zatim ode dalje za svojim poslom . Lijegao je noću i ustajao danju , a sjeme je niknulo i izraslo a da on to nije ni znao .
Zemlja sama od sebe donese rod : najprije izraste stabljika , zatim klas , pa se popuni zrelim zrnima .
Čim zrno sazre , dođe ratar i požanje ga srpom . "
Isus upita : " Kako da vam još opišem Božje kraljevstvo ? S čime da ga usporedim ?
Ono je poput sitna gorušičina zrna , najmanjega od svakog sjemena koje se sije u zemlju .
Ali kad se posije , izraste veće od svake biljke u povrtnjaku , s velikim granama u kojih se sjenu mogu skloniti ptice nebeske .
Isus je govorio takve prispodobe da pouči narod Riječi onoliko koliko su mogli shvatiti .
Javno je poučavao samo u prispodobama , a nasamo je svojim učenicima sve tumačio .
Kad se spustila večer , Isus reče učenicima : " Prijeđimo na drugu stranu jezera . "
Oni otpustiše narod i povezoše ga u lađici iz koje je propovijedao . Za njima se otisnu i druge lađice .
Odjednom se podiže silna oluja . Visoki valovi počnu se prelijevati u lađicu tako da se gotovo posve napunila vodom .
Isus je spavao na krmi s glavom na jastuku . U panici su ga probudili vičući : " Učitelju ! Zar ti uopće ne mariš što ćemo izginuti ? "
Isus se probudi , zaprijeti vjetru te reče moru : " Utišaj se ! Umukni ! " Vjetar prestane i nastane velika tišina .
On upita učenike : " Što ste se toliko prestrašili ? Zar još nemate vjere ? "
Oni su bili silno prestrašeni . Pitali su jedan drugoga : " Pa tko je on da mu se i vjetar i more pokoravaju ? "
Doploviše na drugu obalu jezera , u geraski kraj .
Tek što je Isus izišao lađice , iziđe pred njega s groblja neki čovjek opsjednut nečistim duhom .
Stanovao je u grobnicama , a nitko ga više nije mogao svezati , čak ni lancem .
Često su ga okivali u lance , ali on bi uvijek rastrgao lance i smrskao okove u komadiće . Nitko ga nije mogao ukrotiti .
Danju i noću bez prestanka je lutao grobljima i gorom vrišteći i udarajući sebe kamenjem .
Ugledavši Isusa izdaleka , pritrči mu i padne ničice pred njim .
Zavrišti i prodorno vikne : " Što hoćeš od mene , Isuse , Sine najuzvišenijeg Boga ? Zaklinjem te Bogom , ne muči me ! "
Isus mu , naime , bijaše zapovjedio : " Izlazi iz toga čovjeka , nečisti duše ! "
Zatim ga upita : " Kako se zoveš ? " " Zovem se Legija " , odgovori on , " jer nas je mnogo u ovom čovjeku . "
Preklinjao ga je da ih ne potjera iz onoga kraja .
A ondje je na obronku paslo veliko krdo svinja .
" Pošalji nas onim svinjama da uđemo u njih " , zamole ga nečisti duhovi .
On im to dopusti . Nečisti duhovi iziđu i uđu u svinje , na što cijelo krdo od kojih dvije tisuće svinja jurne niz strmi obronak i utopi se u jezeru .
Svinjari pobjegnu u obližnje gradove i sela i razglase putem novost , pa ljudi pođu vidjeti što se dogodilo .
Dođu Isusu i ugledaju čovjeka koji bijaše opsjednut cijelom legijom kako sjedi obučen i pri zdravoj pameti te se uplaše .
A kad su očevici ispričali što se dogodilo s opsjednutim i sa svinjama ,
ljudi počnu zaklinjati Isusa da ode iz njihova kraja .
On se vrati u lađu , a čovjek koji je bio opsjednut zamoli ga da mu dopusti poći s njime .
Ali mu Isus to nije dopustio . " Idi kući svojima " , reče mu on , " i ispričaj im koliko ti je milosrđe Bog iskazao . "
Čovjek se zaputi u Deset gradova toga kraja govoreći ljudima o svemu što mu je Isus učinio . I svi su se divili .
Kad je Isus doplovio na drugu stranu jezera , okupi se oko njega na obali silno mnoštvo . On je stajao uz more .
Pristupi mu jedan od nadstojnika mjesne sinagoge , imenom Jair , te padne pred njim ničice
preklinjući ga da mu iscijeli kćerkicu . " Na samrti je " , reče on . " Molim te , dođi i položi na nju ruke da ozdravi i da živi . "
Isus pođe s njim , ali se oko njega natisnulo mnoštvo .
Među ljudima bila je žena koja je bolovala od krvarenja već dvanaest godina .
Mnogo je pretrpjela od brojnih liječnika i potrošila je na njih sve što je imala , ali nije ozdravila . Stanje joj se , naprotiv , pogoršalo .
Slušala je o Isusu pa mu se približi straga kroz mnoštvo i dotakne njegov ogrtač .
Mislila je : " Dodirnem li samo njegovu odjeću , ozdravit ću . "
I zaista , krv joj smjesta prestane teći i ona na svojemu tijelu osjeti da je ozdravila .
Isus je odmah osjetio da je iz njega izišla iscjeljujuća sila pa se okrenu prema mnoštvu i upita : " Tko mi je dotaknuo odjeću ? "
Učenici mu rekoše : " Toliko se mnoštvo tiska oko tebe , a ti pitaš tko te je dotaknuo ! "
Ali Isus je pogledom tražio onu koja je to učinila .
A žena , uplašena i dršćući jer je znala što joj se dogodilo , priđe mu i padne pred njim ničice te mu sve po istini ispriča .
On joj kaza : " Kćeri , tvoja te je vjera ozdravila . Pođi u miru i budi iscijeljena od svoje bolesti . "
Dok je Isus još to govorio , stigli su iz Jairova doma s viješću . " Kći ti je umrla " , kazaše mu , " nema smisla da više mučiš Učitelja . "
Ali Isus se nije obazirao na to što su rekli , već se obrati Jairu : " Ne boj se ! Samo vjeruj ! "
Isus ne dopusti nikome da ga prati osim Petru , Jakovu i Ivanu .
Kad su stigli do kuće nadstojnika sinagoge , Isus vidje da ljudi viču , plaču i nariču u sav glas .
On uđe i reče im : " Što toliko naričete i plačete ? Dijete nije umrlo , nego spava ! "
Mnoštvo ga počne ismijavati , ali on ih sve potjera van . Povede samo djetetova oca i majku te trojicu svojih učenika , pa uđe u prostoriju u kojoj je ležala djevojčica .
Uhvati ju za ruku i reče joj : " Talita kum ! " ( što znači : " Ustani , djevojčice ! " ) .
Djevojčica je imala dvanaest godina . Ona smjesta ustane i počne hodati . Roditelji ostanu zapanjeni .
Isus im zapovjedi da nikome ne govore što se dogodilo i reče im da joj daju jesti .
Isus ode odande i vrati se s učenicima u svoj zavičaj , u Nazaret .
Sljedeće subote ode u sinagogu i počne poučavati . Mnogi ljudi su se divili i govorili : " Odakle mu ta mudrost i sila kojom čini takva čudesa ?
Nije li on tesar , Marijin sin , Jakovljev , Josipov , Judin i Šimunov brat ? Nisu li mu sestre tu među nama ? " Tako on za njih postane kamenom spoticanja .
Isus im reče : " Ljudi ne iskazuju časti proroku jedino u njegovu zavičaju , među rodbinom i u vlastitoj obitelji . "
Zbog njihove nevjere nije mogao ondje učiniti nikakva čuda , samo je iscijelio nekoliko bolesnika položivši na njih ruke .
Čudio se njihovoj nevjeri . Išao je po selima i poučavao .
Pozvao je sebi dvanaestoricu učenika te ih počeo slati po dvojicu dajući im vlast da izgone nečiste duhove .
Zapovjedio im je da na put ne ponesu ništa osim štapa - ni kruha , ni torbu , ni bakrena novca koji se običavao nositi u pojasu .
Reče im da obuju sandale , ali da ne ponesu ni ogrtača .
Kazao je : " Kad boravite u nekomu mjestu , stanujte u jednoj kući i ne mijenjajte smještaj .
Ako vas u nekomu mjestu ne prihvate ili ne poslušaju , stresite i prašinu s nogu kad odlazite . To će biti znak da ste ga prepustili njegovoj sudbini . "
Tako su učenici otišli i propovijedali o pokajanju .
Mnoge su zloduhe istjerali i mnogo bolesnika pomazali uljem i iscijelili .
Ubrzo je i kralj Herod Antipa čuo za Isusa jer se o njemu posvuda govorilo . Neki su govorili : " To je od mrtvih uskrsnuo Ivan Krstitelj pa sad u njemu djeluju čudesne sile . "
Drugi su pak govorili da je Isus starodrevni prorok Ilija . Treći su tvrdili da je on novi prorok poput onih iz prošlosti .
Herod na to reče : " To je Ivan komu sam dao odrubiti glavu . Uskrsnuo je ! "
Herod je , naime , zapovjedio da Ivana okuju u lance i bace u tamnicu zbog Herodijade , žene Herodova brata Filipa .
Herod ju je uzeo za ženu , a Ivan ga je opominjao : " Nije se dopušteno ženiti ženom vlastitog brata . "
Herodijada je zato zamrzila Ivana i htjela ga je ubiti , ali to nije mogla učiniti
jer je Herod poštivao Ivana . Znao je da je svet i dobar čovjek i zato ga je štitio . Iako bi se uvijek uznemirio kad bi razgovarao s Ivanom , Herod ga je rado slušao .
Na posljetku se Herodijadi pružila prigoda . Herodu je bio rođendan te je priredio gozbu za svoje dvorane , visoke časnike i najuglednije građane Galileje .
Herodijadina kći plesala za Heroda i njegove uzvanike i svima se svidjela .
" Traži od mene što ti drago , " reče kralj djevojci , " pa bila to i polovica mojega kraljevstva , i dat ću ti što zatražiš ! "
Djevojka iziđe i upita majku : " Što da tražim ? " a ona odgovori : " Traži glavu Ivana Krstitelja ! "
Djevojka požuri natrag kralju te mu reče : " Hoću da mi daš glavu Ivana Krstitelja na pladnju , i to odmah ! "
Kralj se ražalostio , ali ne htjede ju odbiti zbog zakletve izrečene pred uzvanicima .
Odmah naredi krvniku da donese Ivanovu glavu . Krvnik ode u tamnicu , odrubi Ivanu glavu
te je na pladnju dade djevojci , a ona ju odnese majci .
Kad za to doznaše Ivanovi učenici , dođu uzeti njegovo tijelo da ga polože u grob .
Apostoli se s putovanja vrate Isusu te ga izvijeste o svemu što su činili i što su poučavali .
Isus im predloži : " Sklonimo se malo u osamu da se odmorimo . " Jer je dolazilo i odlazilo toliko ljudi da nisu imali vremena ni jesti .
Otisnu se tako lađom prema mirnijemu mjestu .
No mnogi su ih opazili kako odlaze pa su ljudi iz mnogih mjesta potrčali onamo obalom i stigli prije njih .
Kad je Isus izišao iz lađe , ondje već se okupilo golemo mnoštvo . Sažalio se nad njima jer su bili kao ovce bez pastira pa ih je dugo poučavao .
Kad je dan poodmaknuo , pristupe mu njegovi učenici i kazaše : " Ovdje nema ničega , a već je kasno .
Otpusti ljude da mogu otići na okolna imanja i sela te si kupiti što za jelo . "
" Vi ih nahranite ! " odgovori im Isus . " Čime ? " upitaju . " Trebalo bi cijelo bogatstvo da se kupi hrana za toliko mnoštvo ! "
" Pogledajte koliko hrane imate " , reče im . Vrate se i kažu da imaju pet kruhova i dvije ribe .
Isus im zapovjedi da posjedaju u skupine po zelenoj travi .
Posjedali su u skupine od stotinu i od pedeset ljudi .
Isus uzme pet kruhova i dvije ribe , pogleda u nebo i blagoslovi hranu te razlomi kruhove . Dade ih zatim učenicima da podijele ljudima . Također svima podijeli i one dvije ribe .
Svi su jeli dok se nisu nasitili
i još poslije pokupe punih dvanaest košara preostalih ulomaka te ostatak riba .
A nahranilo se pet tisuća ljudi .
Odmah nakon toga Isus natjera učenike da se vrate u lađicu i da se otisnu prema drugoj obali , prema Betsaidi , dok on otpusti mnoštvo .
Pošto se rastao s ljudima , otišao je u goru da se moli .
Bila je noć , učenici su bili u lađi nasred jezera , a on sam na kopnu .
Opazi da jedva veslaju boreći se s nasuprotnim vjetrom te oko tri ure ujutro krene prema njima hodajući po vodi . Htio im je prići ,
ali kad ga ugledaju kako hoda po vodi prema njima , vrisnu od straha misleći da je sablast .
Svi su ga vidjeli i prestrašili se . Ali on im odmah reče : " Samo hrabro ! Ja sam ! Ne bojte se ! "
Tada se popne u lađu i vjetar prestane . Učenike je zaprepastilo to što su vidjeli .
Još nisu shvaćali značenje čuda s umnoženim kruhom jer su im srca bila tvrda i nisu vjerovali .
Preplove jezero i stignu u Genezaret te privežu lađu
i iziđu . Ljudi ga odmah prepoznaju
i rastrče se po cijelomu kraju da razglase vijest o njegovu dolasku te mu počnu donositi bolesnike na nosilima .
I u koji god bi grad , selo ili zaselak ušao , polijegali bi bolesnike na trgove i ulice te ga molili da im dopusti dotaknuti barem i njegov skut - i svi koji bi ga dotaknuli ozdravljali su .
Jednom se okupe oko Isusa neki farizeji i pismoznanci koji su došli iz Jeruzalema
te opaze da neki od njegovih učenika jedu " nečistim " , neopranim rukama .
Židovi , a osobito farizeji , nikada ne jedu a da obredno ne operu ruke jer to zahtijeva njihova starodrevna predaja .
Kad dođu doma s tržnice , uvijek se operu prije nego što dotaknu hranu . To je tek jedna od brojnih odredba kojih se drže , kao što je i obred pranja čaša , vrčeva i bakrenog posuđa .
Zato ga vjerski vođe upitaju : " Zašto tvoji učenici ne slijede naše starodrevne običaje ? Jedu nečistim rukama . "
Isus im odgovori : " Licemjeri ! Lijepo je o vama prorokovao Izaija kad je rekao :
Ovaj me narod štuje samo usnama , ali srce im je daleko od mene . Uzalud me štuju jer kao moje učenje poučavaju ljudske zapovijedi .
Vi zanemarujete Božje zapovijedi i zamjenjujete ih ljudskim predajama .
Lijepo ! Odbacujete Božje zakone zbog ljudske tradicije !
Mojsije vam je , primjerice , dao Božju zapovijed ' Poštuj oca i majku ' i rekao da se svaki onaj tko prokune svojeg oca ili svoju majku mora kazniti smrću .
Ali vi kažete da je roditeljima opravdano reći : ' Žao mi je , ne mogu vam pomoći jer sam se Bogu zakleo dati ono što sam mogao dati vama . '
Tako ljudima dopuštate da zanemare roditelje koji su u potrebi
i kršite Božji zakon da zaštitite vlastitu predaju . To je tek jedan od brojnih primjera . "
Tada Isus pozove mnoštvo i reče im : " Slušajte me svi i nastojte shvatiti !
Ništa što izvana ulazi u čovjeka ne može ga onečistiti , ali onečišćuje ga ono što iz njega izlazi . "
Zatim ode od mnoštva u kuću , a učenici ga zamole da im objasni prispodobu .
" Zar ni vi ne razumijete ? " upita ih on . " Ne shvaćate li da čovjeka ne može onečistiti ono što u njega uđe izvana
jer ne ide u srce , već odlazi u trbuh , a zatim se izbacuje u zahod ! " Tim je riječima sve vrste hrane proglasio čistima .
Zatim još reče : " Čovjeka onečišćuje ono što izlazi iz njegove nutrine .
Jer iz nutrine , iz ljudskoga srca , dolaze zle misli , bludnost , krađa , ubojstvo , preljub ,
pohlepa , zloća , prijevara , razvrat , zavist , kleveta , oholost i glupost .
Sva ta zla izlaze iznutra , ona čovjeka prljaju i čine ga nečistim pred Bogom . "
Nakon toga Isus iz Galileje ode u tirski kraj te uđe u neku kuću ne želeći da itko sazna da je ondje . Ali nije se mogao skriti .
Odmah mu dođe neka žena koje je djevojčicu opsjeo nečist duh i padne ničice pred njim .
Bila je ona poganka , rodom Sirofeničanka . Preklinjala ga je da istjera nečistog duha iz njezine kćeri .
Isus joj reče : " Prije bih trebao pomoći vlastitom rodu - Židovima . Nepravedno je uzeti kruh djeci i baciti ga psima . "
Ona odgovori : " Istina je , Gospodine , ali čak i psi ispod stola jedu mrvice koje padnu djeci . "
" Zbog toga što si rekla , " reče joj Isus , " možeš ići . Zli je duh izišao iz tvoje kćeri . "
Kad je žena stigla doma , našla je djevojčicu kako leži u postelji . Zli duh bijaše izišao .
Iz Tira Isus ode u Sidon , a zatim natrag do Galilejskog jezera , usred područja Dekapolisa .
Donesu mu gluhonijemog čovjeka i preklinjahu ga da na njega položi ruke i iscijeli ga .
On ga izvede iz mnoštva na mjesto gdje su mogli biti nasamo , stavi prste u njegove uši , a zatim pljune i svojom mu slinom dotakne jezik .
Pogleda u nebo , uzdahne i zapovjedi : " Otvori se ! "
Sluh mu se odmah vrati , a jezik razriješi tako da je mogao razgovijetno govoriti .
Isus zabrani ljudima o tome govoriti , ali što im je on više branio , to su više pripovijedali .
Silno su se divili . Neprekidno su ponavljali : " On čini divne stvari - čak vraća sluh gluhima i čini da nijemi progovore ! "
U to se vrijeme opet okupi veliko mnoštvo , a ljudi nisu imali što jesti . Isus pozove učenike te im reče :
" Žao mi je tih ljudi . Već su tri dana ovdje sa mnom i više nemaju što jesti .
Ako ih pošaljem gladne kućama , klonut će na putu . Neki su došli izdaleka . "
" Pa kako da im u ovoj pustoši nabavimo dovoljno hrane ? " upitaju učenici .
" Koliko kruhova imate ? " upita ih . " Sedam " , odgovore .
Nato on reče mnoštvu da posjeda po zemlji . Zatim uzme sedam kruhova , zahvali za njih Bogu , razlomi ih na komade i dade svojim učenicima . A učenici ih podijele mnoštvu .
Nađe se i nekoliko ribica . Isus ih blagoslovi pa reče učenicima da i njih podijele .
Svi se nasitiše , a zatim pokupe sedam košara preostale hrane .
Ondje je bilo oko četiri tisuće ljudi . Pošto su jeli , on ih otpusti kućama .
Odmah zatim uđe s učenicima u lađu i doplovi u okolicu Dalmanute .
Kad farizeji doznaju da je stigao , dođu s njime raspravljati . Tražili su od njega da im pokaže znak s neba kao potvrdu .
Kad je to čuo , on uzdahne i reče : " Zašto ovaj naraštaj neprestano traži znakove ? Zaista vam kažem , ovaj ih naraštaj neće dobiti . "
Zatim se vrati u lađicu , ostavi ih i preplovi na drugu stranu jezera .
No učenici su zaboravili ponijeti hrane prije polaska te su sa sobom u lađi imali samo jedan kruh .
Isus ih strogo opomene : " Čuvajte se farizejskoga kvasca i kvasca kralja Heroda . "
" Nemamo kruha " , govorili su međusobno jer mišljahu da im je zato to rekao .
Isus je čuo o čemu govore pa reče : " Zašto govorite o tomu da nemate kruha ? Zar još niste razumjeli , zar ne shvaćate ? Zar su vam srca tako otvrdnula ?
Imate oči , a ne vidite ! Imate uši , a ne čujete ! Zar ništa ne možete upamtiti ?
A onih pet tisuća ljudi koje sam nahranio razlomivši pet kruhova ? Koliko ste punih košara ostataka skupili nakon toga ? " " Dvanaest " , odgovore .
" A koliko je košara hrane preostalo kad sam razlomio sedam kruhova i njima nahranio četiri tisuće ljudi ? " " Sedam punih košara " , rekoše .
" Pa zar još ne razumijete ? " upita ih .
Kad stignu u Betsaidu , dovedu mu slijepca i zamole ga da ga dotakne i iscijeli .
Isus uzme slijepca za ruku i povede ga izvan sela , pljune mu u oči te na njih položi ruke . " Vidiš li što ? " upita ga .
Čovjek podiže pogled . " Vidim ljude , " reče , " ali nejasno , poput stabala koja hodaju ! "
Tada mu Isus ponovno stavi ruke na oči i čovjeku se taj put posve vrati vid , tako da je vidio sasvim jasno .
Isus ga pošalje kući . " Ne svraćaj putem u selo " , reče mu .
Isus i njegovi učenici odu iz Galileje u sela Filipove Cezareje . On ih putem upita : " Što ljudi misle , tko sam ja ? Što o meni govore ? "
" Neki misle da si Ivan Krstitelj , " odgovore učenici , " drugi kažu da si Ilija , a treći da si prorok . "
On ih upita : " A za koga me vi držite ? " Petar odgovori : " Ti si Krist ! "
Isus im zabrani da ikomu o njemu govore .
Zatim im počne objašnjavati kako će on , Sin Čovječji , morati mnogo pretrpjeti od starješina , svećeničkih poglavara i pismoznanaca , koji će ga odbaciti , te da će biti ubijen i nakon tri dana uskrsnuti .
Govorio im je o tome posve otvoreno . Petar ga nato povede na stranu i stane od toga odgovarati .
Isus se okrene , pogleda učenike te strogo ukori Petra : " Odstupi od mene , Sotono ! Tvoje misli nisu Božje , nego razmišljaš kao čovjek ! "
Tada pozove učenike i mnoštvo da priđu i slušaju . " Ako tko od vas želi biti mojim sljedbenikom , " reče im , " mora se odreći sâmog sebe , uzeti svoj križ i slijediti me .
Nastojite li zadržati svoj život za sebe , izgubit ćete ga . A tko položi svoj život za mene i za Radosnu vijest , imat će istinski život .
Kakva korist od toga da stekneš i sav svijet ako pritom izgubiš vječni život !
Što se može mjeriti s vrijednošću života ?
Tko se postidi mene i mojih riječi pred ovim preljubničkim i grešnim naraštajem , njega ću se i ja , Sin Čovječji , postidjeti kada dođem u slavi svojega Oca , sa svetim anđelima . "
Nadalje reče : " Neki od vas ovdje nazočnih neće umrijeti dok ne vide Božje kraljevstvo kako dolazi sa silom ! "
Nakon šest dana Isus uzme Petra , Jakova i Ivana te samo njih trojicu povede na vrh planine . Tu se pred njima preobrazi .
Haljine mu postanu tako blještavo bijele kako ih ne bi mogao izbijeliti nijedan bjelilac na zemlji .
Tada se ukažu Ilija i Mojsije te stanu razgovarati s Isusom .
" Učitelju , tako je dobro ovdje ! " reče mu Petar . " Napravit ćemo tu tri sjenice , za tebe , Mojsija i Iliju . "
Nije , naime , znao što da kaže jer su se silno prestrašili .
Dok je to još govorio , zasjeni ih oblak , a iz oblaka progovori glas : " Ovo je moj ljubljeni Sin ! Njega slušajte ! "
Oni smjesta pogledaju uokolo . Mojsije i Ilija bijahu nestali i samo je Isus bio s njima .
Dok su silazili s planine , zabranio im je da ikomu spominju što su vidjeli sve dok on , Sin Čovječji , ne ustane od mrtvih .
Zadržali su to za sebe , ali su često o tome razgovarali i pitali se na što je mislio kad je rekao da će " ustati od mrtvih " .
Upitaju ga : " Zašto pismoznanci tvrde da prije Mesije mora doći Ilija ? "
" Nesumnjivo najprije ima doći Ilija " , reče on , " da sve opet stavi na svoje mjesto . Kako onda u Svetomu pismu piše da će Sin Čovječji mnogo trpjeti te da će biti prezren ?
Ilija je već došao i bio je strašno zlostavljan , baš kao je u Pismu i pretkazano . "
Kad su se vratili ostalim učenicima , opaze da se ondje okupilo mnoštvo ljudi i pismoznanci te da se prepiru .
Mnoštvo je sa strahopoštovanjem promatralo Isusa dok im je prilazio , a onda mu potrčalo u susret da ga pozdravi .
" Oko čega se prepirete ? " upita ih .
Neki čovjek iz mnoštva mu reče : " Učitelju , doveo sam svojeg sina da ga iscijeliš - ne može govoriti jer je opsjednut nečistim duhom .
Kad ga uhvati , baci ga na zemlju , na usta mu ide pjena , škripi zubima i koči se . Zato sam zamolio tvoje učenike da istjeraju nečistog duha , ali nisu mogli . "
" O nevjerni rode ! " reče Isus učenicima . " Dokle ću još morati biti s vama ? Dokle vas moram podnositi ? Dovedite mi dječaka ! "
Dovedu ga . Kad je ugledao Isusa , duh silno zgrči dječaka . On padne na tlo previjajući se , a na usta mu udari pjena .
" Otkad mu je tako ? " upita Isus oca . " Još odmalena " , odgovori .
" Nečisti ga duh često baci u vatru ili u vodu da ga ubije . Smiluj nam se i učini što ako možeš ! "
" Ako mogu ? " zapita ga Isus . " Sve je moguće onomu koji vjeruje ! "
Dječakov otac smjesta poviče : " Vjerujem ! Pomozi mi da ne sumnjam ! "
Kad Isus opazi da im prilazi sve više ljudi , zaprijeti nečistome duhu : " Nijemi i gluhi duše ! Zapovijedam ti da iziđeš iz njega i da se više ne vraćaš ! "
Zli duh vrisne , silno zgrči dječaka , pa iziđe iz njega . Dječak ostane beživotno ležati , pa mnogi rekoše : " Mrtav je ! "
Ali Isus ga uzme za ruku i pomogne mu ustati te se on osovi na noge .
Kad uđe u kuću i ostane nasamo s učenicima , oni ga upitaju : " Zašto ga mi nismo mogli istjerati ? "
Isus im reče : " Ta se vrsta može istjerati samo molitvom . "
Odlazeći iz toga kraja , putovali su Galilejom .
Isus nije htio da ljudi saznaju da su ondje . Poučavao je , naime , učenike . Govorio im je da će Sin Čovječji biti izručen ljudima , da će ga ubiti , ali da će on nakon tri dana uskrsnuti .
Oni to nisu razumjeli , ali su se bojali moliti ga da im objasni .
Stignu tako u Kafarnaum . Kad su se smjestili u kući u kojoj su kanili boraviti , Isus ih upita : " O čemu ste to putem raspravljali ? "
Ali oni su samo šutjeli jer su se prepirali oko toga tko je od njih najveći .
Isus sjedne i pozove ih bliže te im reče : " Tko želi biti prvi , taj sebe mora staviti na zadnje mjesto i biti sluga svima ! "
Zatim uzme dijete , postavi ga u sredinu između njih , zagrli ga te im reče :
" Tko radi mene prihvati ovakvo dijete , mene je prihvatio . A tko prihvaća mene , prihvaća mojega Oca koji me je poslao . "
Ivan mu reče : " Učitelju , vidjeli smo nekog čovjeka da se koristi tvojim imenom izgoneći zle duhove ; rekli smo mu da to ne radi jer nije iz naše skupine . "
" Ne branite mu ! " reče im Isus . " Jer nema toga tko bi mogao činiti čudesa u moje ime , a onda ubrzo govoriti zlo o meni .
Tko nije protiv nas , za nas je !
Zaista vam kažem , dade li vam tko ma i čašu vode zaradi Kristova imena , zato što meni pripadate , neće mu propasti nagrada .
Ali skrivi li tko da jedan od ovih najmanjih koji u mene vjeruju izgubi vjeru i zgriješi , bolje bi mu bilo da su mu oko vrata svezali mlinski kamen i bacili ga u more .
Navodi li te vlastita ruka na grijeh , odsijeci ju . Bolje ti je kljastu ući u vječni život nego s objema rukama biti bačen u neugasivi oganj pakla .
Navodi li te na grijeh vlastita noga , odsijeci ju ! Bolje ti je hromu ući u vječni život nego s objema nogama biti bačen u pakao !
Navodi li te i vlastito oko na grijeh , iskopaj ga ! Bolje ti je bez jednog oka ući u kraljevstvo Božje nego s oba oka biti bačen u pakao ,
gdje crv ne umire i gdje se oganj ne gasi .
Svatko će biti vatrom zasoljen .
Sol je dobra . Ali ako ona obljutavi , čime ćete ju opet osoliti ? Zato ne gubite svoju slanost ! Živite u miru jedni s drugima ! "
Isus ode iz Kafarnauma južnije , u judejski kraj te istočno od rijeke Jordana . I opet nagrne k njemu mnoštvo naroda te ih je po svojemu običaju poučavao .
Dođu neki farizeji i upitaju ga pokušavajući ga zaskočiti : " Je li dopušteno mužu razvesti se od žene ? "
" Što je vam je o tome zapovjedio Mojsije ? " upita ih Isus .
" On je to dopustio " , odgovore mu . " Rekao je da muž mora ženi samo napisati otpusnicu i može ju otpustiti . "
" Dopustio vam je to zbog vaše tvrdokornosti !
Jer Bog ih je još na početku stvorenja stvorio ' muškim i ženskim ' .
' Čovjek će ostaviti oca i majku da bi se sjedinio sa svojom ženom , i njih će dvoje biti jedno tijelo . '
Njih dvoje , prema tome , više nisu dva tijela , nego jedno .
Neka dakle nijedan čovjek ne rastavlja one koje je Bog sjedinio ! "
Kad su bili u kući , učenici ga ponovno o tomu upitaju .
On im reče : " Kad se muškarac rastavi od žene da bi se oženio drugom , čini preljub prema prvoj ženi .
Rastavi li se žena od muža i preuda , ona također čini preljub . "
Isusu donesu djecu da ih dotakne i blagoslovi . Učenici su ih tjerali .
Kad je Isus to vidio , razljutio se te im reče : " Pustite dječicu k meni i ne tjerajte ih jer takvima pripada Božje kraljevstvo .
Zaista vam kažem , tko kraljevstvo Božje ne prihvati poput te dječice , nikada neće u njega ući ! "
Tada izgrli djecu i blagoslovi ih polažući na njih ruke .
Dok se spremao na put , pritrči mu neki čovjek , klekne pred njega i upita ga : " Dobri učitelju , što moram učiniti da dobijem vječni život ? "
" Zašto me zoveš dobrim ? " upita ga Isus . " Samo je Bog uistinu dobar .
A zapovijedi znaš : ne ubij , ne čini preljub , ne ukradi , ne laži , ne varaj , poštuj oca i majku . "
" Gospodine , sve te zapovijedi držim još od mladosti " , odgovori čovjek .
Isus ga promotri i zavoli ga . " Još ti jedno nedostaje " , reče mu , " idi i prodaj sve što imaš , a novac razdijeli siromasima pa ćeš steći blago na nebu . A onda dođi i slijedi me ! "
Čovjek se na te riječi snuždi i žalosno ode jer je bio vrlo bogat .
Isus pogleda uokolo i reče učenicima : " Kako je teško bogatašima ući u kraljevstvo Božje ! "
Oni se na to silno iznenade . Isus nastavi : " Djeco draga , kako je teško ući u kraljevstvo Božje !
Lakše bi devi bilo provući se kroz iglenu ušicu nego bogatašu ući u Božje kraljevstvo ! "
Učenici se zaprepaste . " Pa tko se onda uopće može spasiti ? " pitali su .
Isus ih pozorno pogleda pa reče : " Ljudima je to potpuno nemoguće , ali ne i Bogu . Jer Bogu je sve moguće ! "
Petar mu reče : " Mi smo se svega odrekli da bismo te slijedili . "
Isus odgovori : " Zaista vam kažem , nema takvoga tko se radi mene i radi Radosne vijesti odrekao kuće , braće , sestara , majke , oca , djece ili imanja ,
a da uz progonstvo neće već u ovome svijetu dobiti natrag stostruko : kuće , braću , sestre , majku , oca , djecu i imanja , a u budućemu svijetu i vječni život .
Ali mnogi koji su sada prvi tada će biti na zadnjemu mjestu , a mnogi koje ovdje smatraju zadnjima ondje će biti najveći . "
Uspinjali su se prema Jeruzalemu . Isus je išao pred zaprepaštenim učenicima . Ljudi koji su ga slijedili bili su prestrašeni . Isus povede Dvanaestoricu na stranu i počne im još jedanput govoriti o onomu što mu se imalo dogoditi kad stignu u Jeruzalem .
" Evo , stižemo u Jeruzalem " , reče im . " Sina Čovječjega će izdati i predati svećeničkim glavarima i pismoznancima , koji će ga osuditi na smrt i predati Rimljanima .
Rugat će mu se , popljuvati ga , bičevati i ubiti . Ali on će nakon tri dana uskrsnuti . "
Zatim mu priđu Jakov i Ivan , Zebedejevi sinovi , i potiho mu rekoše : " Učitelju , htjeli bismo da nam nešto učiniš . "
" A što ? " upita ih Isus .
" Dopusti nam , kad uđeš u svoju slavu , da sjedimo na počasnim mjestima do tebe , jedan s desne , a drugi s lijeve strane . "
" Ne znate što tražite ! " odgovori im Isus . " Možete li piti iz gorke čaše iz koje ja trebam piti ? Ili se krstiti krštenjem trpljenja kojim se ja moram krstiti ? "
" Možemo ! " odgovore mu . A Isus im reče : " Da , pit ćete iz moje čaše i krstit ćete se mojim krštenjem ,
ali nije na meni da određujem tko će sjediti zdesna ili slijeva do mene . Ta mjesta pripadaju onima za koje su određena . "
Kad su to čula ostala desetorica učenika , naljute se na Jakova i Ivana .
Zato ih Isus dozove k sebi i reče : " Vi znate da vladari svijeta okrutno postupaju s narodom i da moćnici nad njim vladaju stegom .
Ali neka među vama ne bude tako . Naprotiv , tko želi biti najveći među vama , neka vam bude sluga .
Tko želi biti najveći od svih , neka vam svima bude robom .
Jer ni Sin Čovječji nije došao da mu služe , već da on služi drugima i dade svoj život kao otkupninu za mnoge ! "
Stigli su tako u Jerihon . Kad je Isus izlazio iz Jerihona u pratnji učenika i velikog mnoštva , pokraj puta sjedio je slijepi prosjak Bartimej , Timejev sin .
Kad je čuo da je stigao Isus iz Nazareta , počeo je vikati : " Isuse , sine Davidov , smiluj mi se ! "
Mnogi su ga korili i opominjali ga da ušuti , ali on počne još jače vikati : " Sine Davidov , smiluj mi se ! "
Kad Isus to začuje , zaustavi se i reče : " Recite mu da priđe . " Oni pozovu slijepca . " Samo hrabro ! " kazaše mu . " Hajde , zove te ! "
Bartimej zbaci sa sebe ogrtač , skoči i pritrči Isusu .
" Što želiš da učinim ? " upita ga Isus . " Učitelju , " reče slijepac , " učini da progledam ! "
" Hajde " , odgovori mu Isus . " Tvoja te je vjera iscijelila . " Slijepac smjesta progleda i krene cestom za Isusom .
Približe se Jeruzalemu i dođu do mjesta Betfage i Betanije na Maslinskoj gori . Isus pošalje naprijed dvojicu učenika .
" Idite u ono selo pred vama " , reče im , " i čim uđete , vidjet ćete privezano magare koje još nitko nije jahao . Odvežite ga i dovedite ovamo .
Upita li vas tko : ' Što to radite ? ' recite samo : ' Treba Gospodinu . Brzo će ga vratiti . ' "
Oni odu i nađu magare zavezano na ulici , pokraj vrata neke kuće , te ga odvežu .
Neki ih ljudi upitaju : " Zašto ste odvezali magare ? "
Oni im odgovore kako ih je Isus uputio te ih ljudi ostave na miru .
Dovedu magare Isusu i prebace preko njega svoje ogrtače te ga Isus uzjaha .
Mnogi iz mnoštva razastru po cesti pred njim svoje ogrtače , drugi opet zelene grane koje su natrgali u polju .
I pred njim i iza njega išlo je mnoštvo i klicalo : " Slava Bogu ! Blagoslovljen koji dolazi u ime Gospodnje !
Blagoslovljeno kraljevstvo koje on donosi , kraljevstvo našega oca Davida ! Slava Bogu na nebu ! "
Tako uđe u Jeruzalem , u Hram . Pomnjivo sve razgleda te , jer je već bilo kasno , ode s Dvanaestoricom u Betaniju .
Sljedećeg jutra krenu iz Betanije , a Isus ogladni .
Izdaleka opazi razlistalu smokvu pa joj priđe da vidi ima li na njoj koja smokva . Ali nije bilo ničega osim lišća jer još nije bilo vrijeme da smokva donese rod .
Isus reče stablu : " Nikada više nitko s tebe ploda ne jeo ! " Čuli su to i učenici .
Kad opet stignu u Jeruzalem , on ode u Hram i počne izgoniti iz njega sve trgovce i njihove kupce , prevrne stolove mjenjačima novca i klupe prodavačima goluba .
Svima zabrani da prolaze Hram noseći stvari .
Pouči ih : " U Svetomu pismu piše : ' Moj Hram treba biti molitveni dom za sve narode ' , a vi ste ga pretvorili u razbojničku špilju . "
Kad su to čuli svećenički poglavari i pismoznanci , počnu smišljati kako da ga ubiju . Bojali su ga se jer je narod bio oduševljen Isusovim učenjem .
Uvečer Isus i učenici odu iz grada .
Prolazeći ujutro pokraj smokve koju je Isus prokleo , opaze da se iz korijena osušila .
Petar se sjeti Isusovih riječi i uzvikne : " Učitelju , pogledaj ! Smokva koju si prokleo osušila se ! "
" Imajte vjeru u Boga ! " odgovori im Isus .
" Zaista vam kažem , kada bi tko rekao ovoj planini : ' Digni se i baci se u more ' i pritom ne bi posumnjao u srcu , nego vjerovao da će se to i dogoditi , to bi se zaista zbilo .
Zato vam kažem : što god da u molitvi tražite , vjerujte da ste to već dobili , pa ćete i dobiti .
Ali kad god ustanete moliti , najprije oprostite svima onima kojima što zamjerate da bi i vama nebeski Otac oprostio vaše grijehe . "
Stignu opet u Jeruzalem . Dok je Isus prolazio Hramom , pristupe mu svećenički poglavari , pismoznanci i starješine
te ga upitaju : " Tko ti je dao pravo da to činiš ? Tko te je ovlastio za to ? "
Isus im odgovori : " Reći ću vam tko ako najprije vi meni odgovorite na pitanje :
Je li Ivanovo krštenje bilo s neba ili od ljudi ? Odgovorite mi ! "
Oni počnu umovati i međusobno raspravljati : " Ako kažemo da je s neba , pitat će nas zašto mu onda nismo vjerovali .
A da kažemo da je od ljudi ? " Bojali su se , međutim , naroda jer su Ivana svi držali za pravog proroka .
Zato Isusu odgovore : " Ne znamo ! " A Isus im reče : " Onda ni ja vama neću reći otkuda mi vlast ! "
Tada im počne govoriti u prispodobama : " Neki čovjek posadi vinograd i ogradi ga , iskopa tijesak za grožđe i izgradi kulu . Zatim ga iznajmi vinogradarima i otputuje .
Kad dođe vrijeme berbe , pošalje slugu da ubere njegov dio uroda .
Ali vinogradari ga dograbe , pretuku i pošalju natrag praznih ruku .
Vlasnik vinograda im zatim pošalje drugog slugu . Zakupci mu razbiju glavu i osramote ga .
Trećega kojeg im je poslao ubiju . Poslao im je i mnoge druge , ali oni ih sve premlate ili ubiju .
Napokon mu je preostao samo još jedan : njegov ljubljeni sin . Pošalje napokon i njega misleći : ' Prema mojem sinu sigurno će se odnositi s poštovanjem . '
Ali kad vinogradari opaze da dolazi , rekoše : ' Ovaj će naslijediti imanje . Ubijmo ga pa ćemo se domoći imanja umjesto njega ! '
Pa ga pograbe , ubiju i izbace tijelo iz vinograda .
Što mislite da će učiniti vlasnik kad čuje što se dogodilo ? Doći će i pobiti te vinogradare , a vinograd dati u najam drugima .
Ne sjećate li se ulomka iz Svetog pisma : ' Kamen koji su graditelji odbacili postane ugaonim kamenom .
To je Gospodnje djelo , čudesno u našim očima . ' "
Židovski su ga vođe već tada htjeli uhvatiti zbog te priče jer su znali da ona govori o njima , ali bojali su se dirnuti u njega zbog straha od mnoštva . Zato odu i ostave ga .
Vjerski mu vođe pošalju neke farizeje i Herodove sljedbenike da ga uhvate u riječi .
Oni dođu i rekoše mu : " Učitelju , znamo da govoriš istinu i da si nepristran jer ne gledaš tko je tko , nego prema istini poučavaš putu Božjemu . Reci nam , je li dopušteno plaćati porez caru ili nije ? "
Isus prozre njihovo lukavstvo pa reče : " Zašto me kušate ? Pokažite mi kovani novac pa ću vam reći . "
Donesu mu novčić , a on upita : " Čiji su ovo lik i natpis na kovanici ? " " Carevi " , odgovore .
" Onda dajte caru carevo , a Bogu valja dati Božje " , reče im . Bili su zadivljeni .
Tada dođu k njemu saduceji , koji tvrde da nema uskrsnuća , i upitaju ga :
" Gospodine , Mojsije nam je dao zakon prema kojemu , umre li oženjen muškarac bez djece , njegov se brat mora oženiti njegovom udovicom kako bi ona rodila sina koji će naslijediti posjed umrloga i nositi njegovo ime .
Bilo je sedmero braće . Prvi se brat oženi i umre a da nije imao djece .
Drugi se brat oženi njegovom udovicom , ali također umre a da nije ostavio potomstva . S trećim se dogodi isto .
Tako nijedan od sedmorice iza sebe ne ostavi potomstva . Na posljetku umre i žena .
Čija će onda ona biti žena o uskrsnuću kad je bila udana za svu sedmoricu ? "
Isus im odgovori : " Niste li vi u zabludi zato što ne poznajete ni Pisma ni sile Božje ?
Jer kad ljudi uskrsnu od mrtvih , neće se ženiti ni udavati , već će biti poput anđela na nebu .
A glede uskrsnuća , niste li u Knjizi Izlaska , ondje gdje piše kako je Mojsije ugledao gorući grm , pročitali da mu je Bog rekao : ' Ja sam Bog Abrahamov , Izakov i Jakovljev . '
A Bog nije Bog mrtvih , već Bog živih ! Vi ste , prema tome , u velikoj zabludi ! "
Neki pismoznanac koji je ondje stajao shvatio je , slušajući raspravu , da je Isus dobro odgovorio pa ga upita : " Koja je najvažnija od svih zapovijedi ? "
Isus odgovori : " Najvažnija glasi : ' Čuj , o Izraele ! Naš Gospodin Bog jest jedini Bog .
Ljubi Gospodina Boga svojega svim srcem svojim , svom dušom svojom , svom pameti svojom i svom snagom svojom ! '
Druga glasi : ' Ljubi svojega bližnjega kao samoga sebe ! ' Nema zapovijedi koja bi bila veća od tih dviju . "
Pismoznanac odgovori : " Učitelju , pravo si rekao da je Bog jedini i da nema drugih osim njega .
Voljeti ga svim srcem , svim razumom i svom snagom , a bližnjega voljeti kao samoga sebe vrijedi više nego sve paljenice i ostale žrtve . "
Videći da pametno govori , Isus mu reče : " Nisi daleko od Božjeg kraljevstva . " I nitko ga se više nije usudio išta pitati .
Poučavajući u Hramu , Isus upita : " Kako pismoznanci mogu tvrditi da je Mesija Davidov sin ?
Pa sâm je David , nadahnut Svetim Duhom , rekao : ' Jahve je rekao mojem Gospodinu : Sjedni mi s desne strane dok ti ne bacim pod noge tvoje neprijatelje . '
Sâm ga je David nazvao svojim Gospodinom . Kako bi mu onda mogao biti sin ? " Mnoštvo ga je oduševljeno slušalo .
Poučavajući ih dalje , reče : " Čuvajte se pismoznanaca ! Vole se šetati u dugim haljinama i da ih ljudi pozdravljaju na trgovima .
U sinagogama vole sjediti na počasnim mjestima , a na gozbama na pročelju stola .
Besramno troše udovička dobra , a prikrivaju se dugačkim molitvama u javnosti . Oni će biti strože kažnjeni . "
Zatim ode sjesti do kutije za milodare te je promatrao mnoštvo kako ubacuje bakreni novac . Mnogi su bogataši ubacivali velike iznose .
Dođe i neka siromašna udovica te ubaci samo dva novčića .
Isus dozove učenike i reče im : " Zaista vam kažem , ta je siromašna udovica ubacila više nego svi ostali skupa !
Jer svi su oni dali od svojeg viška , a ona je , tako siromašna , dala sve što je imala . "
Kad je Isus izlazio iz Hrama , jedan od učenika mu reče : " Učitelju , pogledaj ! Kakva li kamenja ! Kakve li građevine ! "
" Vidiš li kako je velika ? " odgovori mu Isus . " A bit će porušena tako da od nje neće ostati ni kamen na kamenu . "
Dok je sjedio na Maslinskoj gori nasuprot Hramu , Petar , Jakov , Ivan i Andrija nasamo ga upitaju :
" Kada će se sve to dogoditi ? Kojim će se znakom najaviti ispunjenje svega toga ? "
Isus im odgovori : " Pazite da vas tko ne zavede !
Mnogi će doći pod mojim imenom proglašujući se Mesijom i mnoge će zavesti .
Kad čujete da ratovi izbijaju blizu vas i vijesti o dalekim ratovima , ne uznemirujte se . Sve se to mora dogoditi , ali konac još neće doći .
Zaratit će narod protiv naroda i kraljevstvo protiv kraljevstva . Bit će potresa u mnogim dijelovima svijeta i zavladat će glad . Sve je to samo početak strašnih muka .
Kad se to počne događati , budite na oprezu ! Predavat će vas sudovima i bičevati u sinagogama . Izvodit će vas pred upravitelje i kraljeve zato što ste moji sljedbenici . To će biti prigoda da im govorite o meni .
Radosna vijest mora se najprije navijestiti svim narodima .
Kad vas uhite i predaju sudu , ne brinite se unaprijed što ćete govoriti . Bog će vam dati što da kažete ; nećete govoriti vi , nego Sveti Duh .
Brat će na smrt predavati brata , a otac vlastito dijete . Djeca će ustajati na roditelje i ubijati ih .
I svi će vas mrziti zato što ste moji . Ali tko izdrži do kraja , spasit će se .
Kad vidite ' svetogrđe ' da stoji ondje gdje ne smije stajati ( čitatelju , shvati o čemu je riječ ! ) , bježite ako možete iz Judeje u goru .
Tko se zatekne na krovu , neka ne silazi u kuću što uzeti !
Tko se zatekne u polju , neka se ne vraća po ogrtač !
Teško trudnicama i dojiljama !
Molite se da ne morate bježati zimi
jer će to biti dani tako strašnih nevolja kakvih nije bilo otkako je Bog stvorio svijet niti će ih biti ikad poslije .
I kad Gospodin ne bi skratio to vrijeme nevolja , nitko se ne bi spasio . Ali on je skratio te dane zaradi svojih izabranika .
Kaže li vam tada tko : ' Evo Mesije ! ' ili ' Eno ga ondje ! ' ne vjerujte
jer će ustati brojni lažni mesije i lažni proroci te činiti čudesa ne bi li , bude li moguće , zaveli i Božje izabranike .
Budite oprezni ! Unaprijed sam vas upozorio !
Kad prođu sve te strahote , Sunce će potamnjeti i Mjesec neće sjati ,
zvijezde će s neba padati i nebeske će se sile potresti .
Tada će ugledati Sina Čovječjega kako dolazi na oblacima s velikom moći i slavom .
On će poslati anđele da saberu njegove izabranike sa svih strana , sa svih četiriju vjetrova od kraja zemlje do kraja neba .
Učite iz prispodobe o smokvi . Kad joj na granama izbiju nježni pupovi i kad potjera lišće , znate da je ljeto blizu .
Također kad vidite da se zbiva sve o čemu sam vam govorio , možete biti sigurni da je Gospodinov povratak blizu , na samim vratima .
Kažem vam da ovaj naraštaj neće proći dok se sve to ne dogodi .
Nebo i zemlja će proći , ali moje riječi ostaju zauvijek !
Nitko , međutim , ne zna dana ni ure kada će se to dogoditi . Ne znaju ni anđeli na nebu , pa čak ni Sin . Zna samo Otac .
Bdijte , dakle , i stražite jer ne znate kada će se to zbiti !
Dolazak Sina Čovječjega može se usporediti s odlaskom čovjeka koji je otputovao u drugu zemlju . Prije polaska kuću je povjerio na brigu slugama . Svakome je zadao posao , a vrataru zapovjedio da budno čeka njegov povratak .
Zato budno bdijte jer ne znate kada će se gospodar vratiti - uvečer , u ponoć , u ranu zoru kad pjevaju pijetli ili ujutro -
da ne dođe iznenada i nađe vas kako spavate .
Što kažem vama , kažem svima : Budno iščekujte njegov dolazak !
Bila su dva dana do Pashe i do Blagdana beskvasnih kruhova . Svećenički poglavari i pismoznanci još su čekali prigodu da Isusa na prijevaru uhvate i ubiju .
" Nećemo na blagdanskoj svetkovini " , rekli su , " da se narod ne pobuni . "
Dok je Isus u međuvremenu bio u Betaniji u kući Šimuna gubavca , uđe neka žena s alabasternom posudom skupocjenoga nardova mirisnog ulja . Razbije grlo posude i izlije ulje Isusu na glavu .
Neki se zbog toga naljute : " Čemu tako rasipati skupocjenu pomast ! "
Mogla se skupo prodati , a novac pozdijeliti siromasima ! "
Ali Isus im reče : " Pustite ju na miru ! Zašto joj dodijavate ? Učinila mi je dobro djelo .
Siromaha će uvijek biti da im pomažete kad god budete htjeli , a ja neću zauvijek ostati s vama .
Ona je učinila što je mogla . Unaprijed je pomazala moje tijelo za ukop .
Zaista vam kažem , gdje god se diljem svijeta bude propovijedala Radosna vijest , spominjat će se i ovo njezino djelo , njoj na uspomenu . "
Tada Juda Iškariotski , jedan od Dvanaestorice , ode svećeničkim poglavarima da se dogovori kako će izdati Isusa .
Oni se obraduju i obećaju mu dati novca . Tako Juda počne tražiti prigodu da izda Isusa .
Na prvi dan Blagdana beskvasnih kruhova , kad je bio običaj žrtvovati pashalno janje , učenici upitaju Isusa : " Gdje želiš da ti pripravimo pashalnu večeru ? "
On pošalje dvojicu u Jeruzalem : " Idite u grad . Tamo ćete sresti čovjeka koji nosi vodu u vrču . Pođite za njim .
U kući u koju uđe potražite domaćina pa mu recite : ' Učitelj pita u kojoj sobi može blagovati pashalnu večeru sa svojim učenicima . '
On će vas povesti u veliku sobu na katu , posve pripremljenu . Ondje nam pripravite večeru . "
Učenici odu u grad i nađu sve kako im je Isus rekao te ondje pripreme pashalnu večeru .
Uvečer Isus dođe s Dvanaestoricom .
Dok su jeli za stolom , reče im : " Zaista vam kažem , jedan od vas koji sa mnom jedete izdat će me . "
Oni se silno ražaloste pa ga jedan za drugim počnu pitati : " Nisam valjda ja taj ? "
On odgovori : " To je jedan od vas Dvanaestorice , koji sa mnom umače kruh u istu zdjelu !
Jer ja , Sin Čovječji , moram umrijeti kao što piše u Svetome pismu . Ali teško onome koji Sina Čovječjega izda ! Bilo bi mu bolje da se nije ni rodio ! "
Dok su jeli , Isus uzme kruh , zahvali Bogu , razlomi ga i dade im govoreći : " Uzmite ; ovo je moje tijelo ! "
Zatim uzme čašu vina , zahvali Bogu i pruži njima . Svi su iz nje pili .
A on im reče : " Ovo je moja krv , krv Saveza između Boga i Božjega naroda , koja se prolijeva za mnoge .
Zaista vam kažem , neću više okusiti vina sve do onoga dana kad budem pio novo vino u Božjemu kraljevstvu . "
Zatim zapjevaju psalme te odu na Maslinsku goru .
" Svi ćete me napustiti " , reče im Isus , " jer u Svetome pismu piše : ' Udarit ću pastira i ovce će se razbježati . '
Ali pošto ustanem od mrtvih , ići ću pred vama u Galileju . "
Petar mu reče : " Napuste li te i svi ostali , ja te neću napustiti ! "
" Zaista ti kažem , " reče mu Isus , " prije nego što se pijetao sutra ujutro drugi put oglasi , triput ćeš me se odreći . "
" Neću ! " stane ga uvjeravati Petar . " Makar morao s tobom i umrijeti , neću te se odreći ! " Tako su se zaklinjali i svi ostali .
Dođu tako u maslinik nazvan Getsemani , a Isus reče učenicima : " Sjednite tu dok se ja pomolim ! "
Povede sa sobom Petra , Jakova i Ivana . Obuzmu ga tjeskoba i duboka žalost .
Reče : " Duša mi je na smrt shrvana tugom . Ostanite tu i bdijte sa mnom . "
Ode malo dalje i padne ničice . Molio se da ga , ako je moguće , mimoiđe strašni trenutak koji ga čeka .
" Abba , Oče ! " molio je , " tebi je sve moguće . Otkloni ovu čašu od mene ! Ipak , neka bude po tvojoj , a ne po mojoj volji . "
Zatim se vrati trojici učenika i nađe ih spavati . " Šimune ! " reče Petru . " Zar spavaš ? Nisi mogao ni ure probdjeti sa mnom ?
Ostanite budni i molite da vas ne bi svladala kušnja . Jer duh je spreman , ali je tijelo slabo . "
Ode još jedanput i pomoli se istim riječima .
I opet ih po povratku nađe spavati jer su im oči otežale . Nisu znali što bi mu rekli .
Kad se treći put vratio , reče im : " Još spavate i odmarate se ? Dosta je bilo ! Kucnuo je čas ! Ja , Sin Čovječi , predan sam grešnicima u ruke .
Ustanite ! Hajdemo ! Evo , moj je izdajnik već tu ! "
Upravo tada stigne Juda , jedan od dvanaestorice učenika , a s njime i svjetina naoružana mačevima i toljagama , koju su poslali svećenički poglavari , pismoznanci i drugi starješine .
Juda im je rekao : " To je onaj kojega poljubim . Uhvatite ga i odvedite pod stražom . "
Čim stignu , Juda priđe Isusu . " Učitelju ! " reče i poljubi ga .
Zatim podignu ruke na Isusa i uhvate ga .
Jedan od nazočnih nato izvuče mač i njime odsiječe uho sluzi velikoga svećenika .
Isus reče : " Pošli ste na mene mačevima i toljagama kao na razbojnika !
A svaki dan sam u Hramu poučavao , pa me ipak niste uhvatili . Ali sve se ovo događa zato da bi se ispunilo ono što o meni piše u Pismu . "
Nato ga svi učenici napuste i pobjegnu .
Slijedio ga je samo neki mladić u noćnoj košulji od gruba platna na golom tijelu . Kad su ga pokušali uhvatiti ,
on ostavi košulju koju su mu strgnuli i gol pobjegne od njih .
Isusa odvedu do kuće velikog svećenika , gdje se ubrzo okupe ostali svećenički poglavari , pismoznanci i drugi starješine .
Petar ga je izdaleka slijedio i kradomice ušao u dvorište palače velikog svećenika . Sjeo je sa slugama uz vatru da se zagrije .
Unutra su svećenički poglavari i Veliko vijeće tražili svjedočanstvo protiv Isusa na temelju kojega bi ga mogli smaknuti . Ali nisu ga mogli pronaći .
Mnogi su lažno svjedočili , ali im se iskazi nisu podudarali .
Zatim su neki o njemu lagali :
" Čuli smo ga kad je rekao : ' Srušit ću ovaj Hram izgrađen ljudskim rukama i za tri dana ću izgraditi drugi , bez ljudskih ruku ! ' "
Ali ni tada im se svjedočanstvo nije podudaralo .
Veliki svećenik zatim stane pred sud i upita Isusa : " Zar nećeš odgovoriti na te optužbe protiv sebe ? "
Isus ne odgovori . Tada ga veliki svećenik upita : " Jesi li ti Mesija , Sin Preslavnoga Boga ? "
Isus odgovori : " Jesam . I vidjet ćete Sina Čovječjega kako sjedi Bogu zdesna i kako dolazi na nebeskim oblacima . "
Veliki svećenik nato razdere svoju odjeću i reče : " Što će nam još svjedoci ?
Čuli ste ga kako huli ! Što kažete ? " I svi ga osude na smrt .
Neki počnu pljuvati po njemu . Pokrili su mu oči i onda ga udarali šakama rugajući se : " Pogodi tko te udario , proroče ! " Čak su ga i sluge udarali .
Dok je Petar bio u dvorištu , dođe sluškinja velikog svećenika .
Kad ugleda Petra da se grije pokraj vatre , pobliže ga promotri i reče : " I ti si bio s Isusom Nazarećaninom ! "
Petar zaniječe : " Niti znam niti razumijem o čemu govoriš . " I iziđe u predvorje . Upravo tada zakukuriče pijetao .
Sluškinja ga opazi da ondje stoji pa opet počne govoriti ostalima : " Onaj je čovjek jedan od njih ! "
Petar ponovno zaniječe . Poslije i ostali koji su se ondje našli počnu Petru govoriti : " Pa ti si stvarno jedan od njih , a i Galilejac si ! "
Petar se počne kleti i zaklinjati : " Ja i ne poznajem tog čovjeka o kojemu vi govorite ! "
I pijetao se odmah drugi put oglasi . Petar se sjeti Isusovih riječi : " Prije nego što se pijetao sutra ujutro drugi put oglasi , triput ćeš me se odreći . " I brizne u plač .
Već rano ujutro sastanu se svećenički poglavari , starješine i pismoznanci - cijelo Veliko vijeće - te Isusa svežu i odvedu rimskome upravitelju Pilatu .
Pilat ga upita : " Jesi li ti kralj Židova ? " " Sam si rekao " , odgovori mu Isus .
Svećenički ga poglavari optuže za mnoge zločine .
Pilat ga ponovno upita : " Zar nemaš ništa na to reći ? Gledaj kako te optužuju ! "
Isus mu više ništa ne odgovori , što je Pilata veoma začudilo .
Bio je , međutim , običaj da rimski upravitelj svake godine o blagdanu Pashe pusti na slobodu jednoga židovskog zatvorenika kojega narod zatraži .
U to je vrijeme jedan od zatvorenika bio Baraba , osuđen s drugim prevratnicima za ubojstvo u pobuni .
Svjetina se počne okupljati pred Pilatom tražeći da , prema običaju , oslobodi jednog zatvorenika .
" Hoćete li da oslobodim židovskoga kralja ? " upita Pilat
jer je shvatio da su mu ga svećenički poglavari predali zbog zavisti .
Ali svećenički poglavari podjare svjetinu da traži slobodu za Barabu .
A što da onda učinim s ovim kojega nazivate kraljem Židova ? "
" Raspni ga ! " poviču oni .
" Zbog čega ? " upita Pilat . " Kakvo je zlo učinio ? " Ali oni su samo još glasnije vikali : " Raspni ga ! "
I tako Pilat , želeći ugoditi svjetini , oslobodi Barabu , a Isusa izbičuje i preda da ga raspnu .
Vojnici ga odvedu u palaču , u takozvani pretorij , i sazovu cijelu četu .
Obuku ga u grimiz i ispletu krunu od trnja te mu stave na glavu .
Pozdravljali su ga povicima : " Živio kralj Židova ! "
Udarali su ga štapom po glavi , pljuvali po njemu i padali na koljena da mu se ' klanjaju ' .
Kad su mu se izrugali , skinu s njega grimiz , obuku ga u njegovu odjeću i odvedu da ga raspnu .
Natjeraju nekog prolaznika , Šimuna iz Cirene , koji se baš tada vraćao iz polja , da ponese Isusov križ ( Šimun bijaše Aleksandrov i Rufov otac ) .
Dovedu tako Isusa do mjesta zvanoga Golgota ( što znači " lubanja " ) .
Ponude mu vino s opojnim gorkim travama , ali on nije htio piti .
Raspeli su ga u devet sati ujutro .
Iznad njega je stajao natpis o njegovoj krivnji : " Kralj Židova " .
S njim raspnu i dvojicu razbojnika , jednoga slijeva , a drugoga zdesna .
Prolaznici su ga ružili i odmahivali glavom govoreći : " Možeš srušiti Hram i sam ga opet izgraditi u tri dana , je li ?
Spasi onda sebe i siđi s križa ! "
Slično su mu se rugali i svećenički poglavari i pismoznanci : " Spasio je druge , a sebe ne može spasiti !
Mesija ! Kralj Izraelov ! Neka sada siđe s križa da vidimo , pa da vjerujemo ! " Vrijeđali su ga čak i razbojnici raspeti skupa s njim .
O podnevu po svoj zemlji nastane tama i potraje do tri ure .
U tri ure Isus glasno poviče : " Eloi , Eloi , lema sabahtani ! " , što znači " Bože moj , Bože moj , zašto si me ostavio ? "
Neki od promatrača pomisle da zove proroka Iliju .
A neki čovjek otrči uzeti spužvu te ju namoči u ocat i pruži mu na štapu . " Da vidimo hoće li doći Ilija i skinuti ga " , reče .
A Isus još jedanput glasno krikne i izdahne .
Nato se zastor u Hramu razdere napola od vrha do dna .
Kad je rimski stotnik koji je stajao nasuprot Isusu vidio kako je izdahnuo , reče : " Ovaj je čovjek zaista bio Božji Sin ! "
Bile su tu i žene koje su promatrale izdaleka - Marija iz Magdale , Marija , majka Jakova mlađega i Josipa , te Saloma ,
koje su ga pratile i služile mu dok je bio u Galileji . S njim su došle u Jeruzalem .
Sve se to događalo u petak , na dan Priprave , dan uoči Subote . Kad je pala večer ,
Josip iz Arimateje , ugledan član Velikoga vijeća koji je također iščekivao Božje kraljevstvo , odvaži se te uđe k Pilatu zatražiti Isusovo tijelo .
Pilat se veoma začudi da je Isus već umro , pa pozove dežurnoga rimskog stotnika da ga upita je li mrtav .
Stotnik odgovori da jest , pa Pilat preda Josipu Isusovo mrtvo tijelo .
Josip kupi platna , skine Isusovo tijelo s križa , umota ga u platno i položi u grob isklesan u stijeni te na ulaz navali kamen .
Marija iz Magdale i Marija Josipova majka gledale su kamo ga polažu .
Kad prođe subota , Marija Magdalena , Saloma i Marija majka Jakovljeva odu kupiti mirisne pomasti da pomažu Isusovo tijelo .
I u nedjelju vrlo rano ujutro , još za izlaska sunca , pođu na grob .
Putem su se pitale : " Tko će nam odmaknuti kamen s ulaza u grob ? "
Ali kad stignu , ugledaju da je kamen već odmaknut . Bio je to uistinu velik kamen .
Uđu u grob i zdesna ugledaju mladića u dugoj bijeloj haljini kako sjedi . Žene se zaprepaste .
On im reče : " Ne bojte se ! Što se toliko čudite ? Vi tražite raspetoga Isusa Nazarećanina . Nije ovdje ; uskrsnuo je ! Evo , tu su mu položili tijelo .
Idite i recite njegovim učenicima i Petru : Isus ide pred vama u Galileju . Ondje ćete ga vidjeti , kako vam je i rekao . "
Žene pobjegnu s groba dršćući i zaprepaštene . Od straha nikome nisu ništa kazale . Poslije su o tim uputama ukratko izvijestile Petra i ostale učenike . Isus ih je poslije osobno poslao da od istoka do zapada naviještaju svetu i pouzdanu poruku o spasenju koje daje vječni život . Amen .
Isus je uskrsnuo rano ujutro u nedjelju . Najprije se ukazao Mariji iz Magdale , iz koje bijaše istjerao sedam zlih duhova .
Ona to ode javiti njegovim sljedbenicima koji su tugovali i plakali .
Ali kad im je rekla da je živ i da ga je vidjela , nisu joj povjerovali .
Nakon toga Isus se ukazao u drugom obličju dvojici svojih sljedbenika koji su išli putem iz Jeruzalema na selo .
Oni su to javili ostalima , ali ni njima nisu vjerovali .
Zatim se ukaže jedanaestorici učenika dok su skupa jeli . Prekori ih zbog nevjere i tvrdoglavog odbijanja da povjeruju onima koji su ga vidjeli poslije uskrsnuća .
Usto im reče : " Idite po cijelome svijetu i propovijedajte Radosnu vijest svakome , svakom stvorenju .
Tko povjeruje i krsti se , bit će spašen . Tko ne povjeruje , bit će osuđen .
One koji budu vjerovali pratit će čudesni znaci : izgonit će zle duhove u moje ime , govorit će novim jezicima ,
moći će bez opasnosti uzimati zmije u ruke , a popiju li što otrovno , neće im nauditi ; na bolesnike će stavljati ruke i oni će ozdravljati ! "
Kada im je Gospodin Isus to rekao , uznesen je na nebo i sjeo je zdesna Bogu .
Učenici su otišli posvuda propovijedati , a Gospodin je s njima djelovao i čudesnim znacima potvrđivao Riječ koju su propovijedali .
Mnogi su već pokušali srediti pripovijedanja o događajima koji su se ispunili među nama ,
prema predaji prvih učenika i drugih očevidaca .
Odlučio sam stoga i ja , vrli Teofile , tebi napisati sve po redu , pošto sam sve od početka pomno ispitao ,
da se tako osvjedočiš u pouzdanost učenja koje si primio .
Za vladavine judejskoga kralja Heroda bio je neki svećenik imenom Zaharija iz Abijina reda hramskih službenika . Žena mu je također bila iz Aronova svećeničkog plemena . Zvala se Elizabeta .
Oboje su bili pravedni pred Bogom jer su besprijekorno bili poslušni svim zapovijedima i odredbama Gospodnjim .
Nisu imali djece jer je Elizabeta bila nerotkinja , a oboje su već bili u poodmakloj dobi .
Jednoga je dana Zaharija služio Bogu u Hramu jer je na dužnosti bio njegov red .
Prema svećeničkome običaju ždrijebom ga zapadne da uđe u Svetište Gospodnje i da prinese kâd .
Za vrijeme kađenja sve se mnoštvo naroda vani molilo .
A Zahariji se ukaže Božji anđeo . Stajao je s desne strane kadionog žrtvenika .
Kad ga ugleda , Zaharija se veoma prestraši .
Ali anđeo mu reče : " Ne boj se , Zaharija ! Jer uslišana ti je molitva : tvoja će ti žena Elizabeta roditi sina . Nadjenut ćeš mu ime Ivan .
Bit ćeš radostan i veseo , i mnogi će se veseliti njegovu rođenju .
Bit će on doista velik u očima Gospodnjim . Neće piti vina ni drugoga opojnog pića . Bit će ispunjen Svetim Duhom još od majčine utrobe .
Navest će mnoge Židove da se obrate Gospodinu , svojemu Bogu .
Ići će pred Gospodinom pun duha i sile kao drevni prorok Ilija . Obratit će srce otaca k sinovima , a nepokorne umove promijeniti tako da prihvate razumnost pravednika . Pripremit će narod za dolazak Gospodnji . "
Zaharija reče anđelu : " Po čemu ću znati da će se to dogoditi ? Već sam star , a i žena mi je u poodmakloj dobi . "
Anđeo mu odgovori : " Ja sam Gabrijel , koji stojim pred samim Bogom . Poslan sam da govorim s tobom i da ti donesem radosnu vijest .
A sada ćeš zanijemiti i nećeš moći govoriti do dana kada za to dođe vrijeme i moje se riječi ispune zato što im nisi povjerovao .
Narod je za to vrijeme čekao Zahariju i čudio se što se on toliko zadržao u Svetištu .
Kad je napokon izišao , nije im mogao ništa reći . Oni shvate da je u Svetištu imao viđenje . Pokušao im je govoriti znacima , ali je ostao nijem .
Ostao je u Hramu dok nisu istekli dani njegove službe , a zatim se vratio doma .
Ubrzo zatim njegova žena Elizabeta zanese . Pet mjeseci se krila . Govorila je :
" Gospodin mi je to učinio ! Skinuo je s mene sramotu pred ljudima . "
Nakon šest mjeseci Bog pošalje anđela Gabrijela u galilejski grad Nazaret
k djevici Mariji , zaručenoj za čovjeka imenom Josip , iz Davidove loze .
Gabrijel joj se ukazao i rekao : " Zdravo , milosti puna ! Gospodin s tobom ! "
Nato se Marija uznemiri te se počne domišljati što bi taj pozdrav mogao značiti .
" Ne boj se , Marijo ! " reče joj anđeo . " Bog ti je odlučio dati milost .
Zanijet ćeš i roditi sina . Nadjenut ćeš mu ime Isus .
On će biti vrlo velik i zvat će se Sin Svevišnjega . Gospodin Bog dat će mu prijestolje njegova pretka Davida .
Vladat će Izraelom zauvijek ; njegovu kraljevstvu neće biti kraja . "
Marija upita anđela : " Ali kako ? Ja još nisam upoznala muškarca . "
Anđeo joj odgovori : " Sveti Duh će sići na tebe i sila Svevišnjega će te zakriliti . Zato će dijete koje rodiš biti sveto , Božji Sin .
Eto , tvoja je sestrična Elizabeta u starosti začela sina . Zvali su ju nerotkinjom , a trudna je već šest mjeseci .
Jer Bogu nije ništa nemoguće ! "
Marija mu reče : " Evo , Božja sam sluškinja . Neka mi bude kao što si rekao ! " Anđeo tada ode .
Nekoliko dana poslije Marija požuri u gorski predjel Judeje ,
k Zahariji . Uđe u kuću i pozdravi Elizabetu .
Na Marijin pozdrav Elizabeti poskoči dijete u utrobi , a ona se napuni Svetim Duhom
te glasno poviče : " Najblagoslovljenija si od svih žena i blagoslovljen je plod tvoje utrobe !
Kakve li časti da me posjeti majka mojega Gospodina !
Jer onog časa kad je tvoj pozdrav dopro do mojih ušiju , na tvoj je glas čedo u meni poskočilo od radosti !
Blago tebi jer si povjerovala da će se ispuniti što ti je rekao Gospodin ! "
Marija tada reče : " Slavi duša moja Gospodina !
Duh se moj raduje u Bogu , mojemu Spasitelju !
Spomenuo se milostivo svoje neznatne sluškinje ! Svi će me naraštaji odsad nazivati blaženom
jer mi je Svesilni , čije je ime sveto , učinio velika djela .
Njegova je milost od naraštaja do naraštaja nad onima koji ga štuju .
Moćnom rukom čini silna djela , rastjeruje ohole i umišljene .
Zbacio je s prijestolja vladare , a uzvisio neznatne .
Gladne je nasitio dobrima , a bogataše otpustio praznih ruku .
Priskočio je u pomoć svojemu sluzi Izraelu sjećajući se milosti
koju je obećao našim precima : da će Abrahamu i njegovim potomcima uvijek biti milostiv . "
Marija je s Elizabetom ostala otprilike tri mjeseca , a zatim se vratila doma .
Elizabeti je došlo vrijeme da rodi te ona rodi sina .
Kad se među njezinim susjedima i rodbinom pročulo da joj je Bog iskazao veliku milost , veselili su se skupa s njom .
Kad je dijete navršilo osam dana , okupe se na obredu obrezanja . Htjeli su dječaka nazvati Zaharijom po ocu ,
ali se Elizabeta usprotivi : " Nipošto ! Mora se zvati Ivan ! "
" Pa u cijeloj se tvojoj obitelji nitko tako ne zove ! "
Zato znacima upitaju dječakova oca kako ga želi nazvati .
On zatraži da mu daju pločicu i napiše : " Zove se Ivan . " Svi se začude ,
a Zahariji se odriješi jezik te on smjesta progovori i počne slaviti Boga .
Strah Božji obuzme sve žitelje toga kraja . Po cijelome judejskom gorju prepričavali su se ti događaji .
I tko god bi o njima čuo , razmišljao je o njima i pitao se : " Što će biti od toga djeteta ? Zaista je nad njim ruka Gospodnja . "
Tada njegova oca Zahariju ispuni Sveti Duh te on izrekne proročanstvo :
" Slava Gospodinu Bogu Izraelovu jer je pohodio svoj narod i otkupio ga !
Podiže nam silnog Spasitelja iz potomstva svojega sluge Davida ,
kao što je od davnine obećao kroz riječi svojih svetih proroka :
spasiti nas od neprijatelja i od ruku svih naših mrzitelja .
Bio je milosrdan našim precima i spomenuo se svojega svetog Saveza ,
zavjeta koji je dao našemu ocu Abrahamu .
Izbavio nas je od neprijatelja da mu možemo služiti bez straha
u svetosti i pravednosti u sve svoje dane .
A ti ćeš se , sine moj , zvati prorokom Svevišnjega jer ćeš ići ispred Gospodina da mu pripraviš put .
Poučit ćeš njegov narod kako da spozna spasenje kroz oproštenje svojih grijeha ,
po milosrdnom srcu našega Boga po kojemu će nas pohoditi zora s visine
da donese svjetlo onima koji prebivaju u tmini i u smrtnoj sjeni te da naše korake povede putem mira . "
Dječak je rastao i duhovno jačao . Kad je odrastao , živio je u pustinji sve dok nije započeo javnu službu pred Izraelom .
U to vrijeme rimski car August zapovjedi da se svi žitelji Carstva popišu .
Bio je to prvi popis stanovništva proveden za Kvirinijeva upravljanja Sirijom .
Svatko je putovao u svoj grad da se ondje upiše .
Tako je i Josip iz gradića Nazareta u Galileji , jer je bio iz loze kralja Davida , pošao u Davidov grad zvani Betlehem
da se upiše skupa sa svojom zaručnicom Marijom koja je već bila trudna .
Dok su bili ondje , dođe joj vrijeme da rodi
te ona rodi sina , svojeg prvorođenca . Povila ga je i položila u jasle jer u seoskome svratištu nije za njih bilo mjesta .
U tome su kraju boravili pastiri . Noću su pod vedrim nebom čuvali stada ovaca .
Odjednom se pokraj njih pojavi anđeo Gospodnji i obasja ih Gospodnja slava . Oni se silno prestraše ,
ali anđeo im reče : " Ne bojte se ! Donosim vam , evo , radosnu vijest , na veliko veselje svemu narodu !
Spasitelj - Krist , Gospodin rodio vam se danas u Davidovu gradu !
Evo znaka po kojemu ćete ga prepoznati : naći ćete povijeno novorođenče da leži u jaslama . "
Anđelu se odjednom pridruži silna nebeska vojska slaveći Boga :
" Slava Bogu na visini , a na zemlji mir ljudima , njegovim miljenicima . "
Čim su se anđeli vratili na nebo , pastiri stanu poticati jedni druge : " Hajdemo u Betlehem ! Hajdemo vidjeti taj događaj koji nam je Gospodin objavio ! "
Pohitaju do sela i ondje pronađu Mariju i Josipa s novorođenčetom koje je ležalo u jaslama .
Kad su ga vidjeli , svima su ispričali što im je anđeo rekao o djetetu .
A svi koji su pastire slušali divili su se .
Marija je pomnjivo pamtila sve što su govorili i razmišljala je o tome .
Pastiri se zatim vrate slaveći i hvaleći Boga za sve što su čuli i vidjeli te što se dogodilo onako kako im je anđeo rekao .
Osam dana poslije , kad je dječaka trebalo obrezati , nadjenuli su mu ime Isus koje mu je anđeo dao još prije začeća .
Kad je došlo vrijeme za obred očišćenja koji je prema Mojsijevu zakonu trebalo obaviti nakon djetetova rođenja , donijeli su ga u Jeruzalem da ga prikažu Gospodinu ,
kako piše u Zakonu Gospodnjemu : " Svako muško prvorođenče neka se posveti Gospodinu " ,
te su prinijeli i žrtvu prema zakonskoj odredbi : " dvije grlice ili dva golubića " .
Živio je tada u Jeruzalemu neki čovjek imenom Šimun . Bio je to vrlo pravedan i pobožan čovjek ; Sveti je Duh bio na njemu te je iščekivao da dođe Mesija i izbavi Izrael .
Sveti mu je Duh otkrio da neće umrijeti dok ne vidi Mesiju Gospodnjega .
Potaknut Svetim Duhom , on ode u Hram . Kad su roditelji unijeli Isusa da obave obred propisan Zakonom ,
Šimun uzme dijete u naručje te stane slaviti Boga :
" Sada možeš pustiti svojega slugu , Gospodine , da ode u miru , kao što si mi rekao .
Jer oči su mi vidjele tvoje spasenje
koje si pripravio za sve narode ,
svjetlo da prosvijetli pogane , slavu tvojega izraelskog naroda . "
Isusovi roditelji divili su se riječima izgovorenima o njemu .
Šimun ih zatim blagoslovi i reče Mariji : " Određen je za to da mnogima u Izraelu bude na propast i mnogima na uskrsnuće , za osporavani znak .
A tebi će mač probosti dušu da se razotkriju namisli mnogih srca ! "
Bila je ondje i neka proročica Ana , Penuelova kći iz Ašerova plemena , vrlo stara žena . Poslije djevojaštva živjela je u braku sedam godina ,
a zatim sama , kao udovica do osamdeset četvrte godine . Nije napuštala Hram , već je postom i molitvom danonoćno služila Bogu .
Ona baš tada naiđe te počne zahvaljivati Bogu i govoriti o Isusu svima koji su iščekivali obećanog Mesiju i otkupljenje Jeruzalema .
Kad Isusovi roditelji ispune sve odredbe Božjeg Zakona , vrate se u Nazaret , u Galileju .
Dijete je raslo i jačalo . Punilo se mudrošću i Božja je milost bila s njim .
Isusovi su roditelji svake godine o blagdanu Pashe išli u Jeruzalem .
Kad mu je bilo dvanaest godina , pošli su kao obično na svetkovinu .
Nakon svetkovine dječak Isus ostao je u Jeruzalemu , a njegovi roditelji to nisu znali .
Pretpostavljali su da je među ostalim suputnicima . Odmaknuli su tako dan hoda , a onda ga počeli tražiti među rodbinom i znancima ,
ali ga nisu našli . Vrate se stoga u Jeruzalem ondje ga potražiti .
Nakon tri dana pronađu ga u Hramu među vjerskim učiteljima kako ih sluša i postavlja im pitanja .
Svi koji su ga slušali divili su se njegovoj oštroumnosti i odgovorima .
Roditelji nisu znali što da misle . " Sine ! " reče mu majka . " Zašto si nam to učinio ? Tvoj otac i ja silno smo se zabrinuli i posvuda smo te tražili . "
" Zašto ste me tražili ? " odgovori on . " Zar niste znali da ja moram biti u onomu što je mojega Oca ? "
Ali oni nisu razumjeli što im je htio kazati .
Vratio se zatim s njima u Nazaret i bio im je poslušan , a njegova je majka sve to brižno čuvala u svojemu srcu .
A Isus je napredovao u mudrosti , rastu i milosti kod Boga i ljudi .
Bila je petnaesta godina vladavine cara Tiberija . Poncije Pilat bio je upravitelj Judeje , Herod je vladao Galilejom , a njegov brat Filip Iturejom i Trahonitidom . Lizanije je vladao Abilenom .
Veliki svećenici bili su Ana i Kajfa . Bog tada progovori Ivanu , sinu Zaharijinu , u pustinji .
On zatim obiđe svu jordansku okolicu propovijedajući ljudima da se moraju krstiti da pokažu kako su se pokajali za svoje grijehe te da im Bog oprosti .
Kao što je napisao prorok Izaija , Ivan je bio " glas koji viče u pustinji : ' Pripremite put za Gospodnji dolazak ! Poravnajte za njega staze ! '
Neka se svaka udolina popuni , a svaka gora i brijeg neka se slegne ! Neka se iskrivljeni putovi isprave , a neravni izglade !
Tada će svi ljudi vidjeti Božje spasenje ! "
Ivan je govorio mnoštvu koje se dolazilo krstiti : " Zmijska legla ! Tko li vas je samo upozorio da pobjegnete Božjemu gnjevu koji stiže ?
Dokažite svojim životom i djelima da ste se odvratili od grijeha i obratili Bogu . Ne zavaravajte se da vam je dovoljno reći : ' Mi smo Abrahamovi potomci ! ' jer vam kažem da Bog može i od ovoga kamenja Abrahamu podignuti djecu !
Sjekira Božjeg suda već je podignuta da u korijenu pasiječe stabla . Svako stablo koje ne daje dobrog roda bit će posječeno i bačeno u vatru . "
Mnoštvo ga nato počne pitati : " Što trebamo činiti ? "
" Tko ima dvije haljine , neka podijeli s onim tko nema nijednu . A tko ima hrane , neka je podijeli s onima koji nemaju . ˝
Došli su se krstiti čak i ubirači poreza i upitali : " Učitelju , što mi moramo činiti ? "
" Ne utjerujte više " , odgovori im , " nego što vam određuje vlast . "
" A što mi trebamo činiti ? " pitali su ga vojnici . " Ne postupajte ni s kim nasilno , " odgovori on , " ne optužujte lažno nedužne i budite zadovoljni svojom plaćom . "
Narod je iščekivao Mesiju i svi su se u srcu pitali nije li možda Ivan taj .
Zato im Ivan svima reče : " Ja vas krstim vodom , no dolazi netko mnogo veći od mene , toliko velik da mu ja nisam dostojan biti ni robom . On će vas krstiti Svetim Duhom i ognjem .
Očistit će svoje gumno i odvojiti pljevu od pšenice ; pšenicu će spremiti u svoju žitnicu , a pljevu sažeći neugasivim ognjem . "
Mnoge je takve opomene Ivan izrekao navješćujući ljudima Radosnu vijest .
A Heroda tetrarha Ivan je prekorio zbog toga što je živio sa ženom svojega brata , Herodijadom , te zbog brojnih drugih zlodjela
kojima Herod zatim pridoda još i ovo : baci Ivana u tamnicu .
Dok je Ivan krstio sav narod , krstio se i Isus . Kad se on molio , nebesa se otvore ,
a Sveti se Duh u tjelesnome obličju goluba spusti na njega . S neba se začuje glas : " Ti si moj ljubljeni Sin ! Ti si moja radost ! "
Kad je započeo s javnom službom , Isusu je bilo otprilike trideset godina . Držalo se da je Isus Josipov sin . Josip je bio Elijev sin ,
Eli je bio Matatov sin , Matat je bio Levijev sin , Levi je bio Malkijev sin , Malki je bio Janajev sin , Janaj je bio Josipov sin ,
Josip je bio Matatijin sin , Matatija je bio Amosov sin , Amos je bio Naumov sin , Naum je bio Heslijev sin , Hesli je bio Nagajev sin ,
Nagaj je bio Mahatov sin , Mahat je bio Matatijin sin , Matatija je bio Šimijev sin , Šimij je bio Josehov sin , Joseh je bio Jodin sin ,
Joda je bio Johananov sin , Johanan je bio Resin sin , Resa je bio Zerubabelov sin , Zerubabel je bio Šealtielov sin , Šealtiel je bio Nerijev sin ,
Neri je bio Malkijev sin , Malki je bio Adijev sin , Adi je bio Kosamov sin , Kosam je bio Elmadamov sin , Elmadam je bio Erov sin
Er je bio Jošuin sin , Jošua je bio Eliezerov sin , Eliezer je bio Jorimov sin , Jorim je bio Matatov sin , Matat je bio Levijev sin ,
Levi je bio Šimunov sin , Šimun je bio Judin sin , Juda je bio Josipov sin , Josip je bio Jonamov sin , Jonam je bio Elijakimov sin ,
Elijakim je bio Melejin sin , Meleja je bio Menin sin , Mena je bio Matatin sin , Matata je bio Natanov sin , Natan je bio Davidov sin ,
David je bio Jišajev sin , Jišaj je bio Obedov sin , Obed je bio Boazov sin , Boaz je bio Salin sin , Sala je bio Nahšonov sin ,
Nahšon je bio Aminadabov sin , Aminadab je bio Adminov sin , Admin je bio Arnijev sin , Arni je bio Hesronov sin , Hesron je bio Peresov sin , Peres je bio Judin sin ,
Juda je bio Jakovljev sin , Jakov je bio Izakov sin , Izak je bio Abrahamov sin , Abraham je bio Terahov sin , Terah je bio Nahorov sin ,
Nahor je bio Serugov sin , Serug je bio Reuov sin , Reu je bio Pelegov sin , Peleg je bio Eberov sin , Eber je bio Šelahov sin ,
Šelah je bio Kenanov sin , Kenan je bio Arpakšadov sin , Arpakšad je bio Šemov sin , Šem je bio Noin sin , Noa je bio Lamekov sin ,
Lamek je bio Metušalahov sin , Metušalah je bio Henokov sin , Henok je bio Jeredov sin , Jered je bio Mahalalelov sin , Mahalalel je bio Kenanov sin ,
Kenan je bio Enošev sin , Enoš je bio Šetov sin , Šet je bio Adamov sin , Adam je bio Božji sin .
Isus je pun Svetoga Duha otišao s Jordana . Duh ga odvede u pustinju ,
gdje ga je četrdeset dana kušao đavao . Sve te dane nije ništa jeo pa je po njihovu isteku bio vrlo gladan .
Đavao mu reče : " Ako si Božji Sin , reci ovom kamenju da postane kruhom . "
Ali Isus mu odgovori : " U Svetome pismu piše : ' Ne živi čovjek samo o kruhu . ' "
Đavao ga zatim povede visoko te mu odjednom pokaže sva kraljevstva svijeta .
Reče mu : " Dat ću ti vlast nad njima i njihovu slavu jer su moja i mogu ih dati kome hoću .
Pokloni se preda mnom i sve je tvoje ! "
Isus mu odgovori : . " U Svetome pismu piše : ' Klanjaj se samo Bogu i njemu jedinome služi ! ' "
Tada ga Sotona odvede u Jeruzalem , navrh Hrama i reče : " Ako si Božji Sin , skoči !
Jer Sveto pismo kaže : ' On zapovijeda svojim anđelima da te čuvaju '
i ' Oni će te svojim rukama zadržati da ni nogom o kamen ne udariš . ' "
Isus mu odgovori : " Sveto pismo također kaže : ' Ne kušaj Gospodina Boga svojega ! "
Pošto je đavao iscrpio sve kušnje , udalji se od njega do druge prigode .
Isus se zatim vrati u Galileju pun sile Svetoga Duha . Glas o njemu brzo se pronio cijelim krajem .
Poučavao je u tamošnjim sinagogama i svi su ga slavili .
Dođe tako i u Nazaret , u kojemu je odrastao . U subotu kao i obično ode u sinagogu i ustane da čita iz Svetoga pisma .
Pruže mu svitak proroka Izaije , a on ga odmota te pronađe mjesto gdje piše :
" Duh Gospodnji je na meni jer me je pomazao i poslao da donesem Radosnu vijest siromasima , da navijestim : sužnji će se osloboditi , slijepci će vidjeti , potlačeni će biti slobodni ;
da navijestim godinu milosti Gospodnje . "
Smota zatim svitak , vrati ga poslužitelju i sjedne . Oči svih u sinagogi bile su uprte u njega .
On im reče : " Ovaj se navod iz Svetog pisma , koji vam još odzvanja u ušima , danas obistinio ! "
Svi su mu povlađivali . Divili su se milini riječi koje su tekle s njegovih usana . " Nije li on Josipov sin ? " pitali su .
A on im reče : " Zacijelo ćete mi navesti onu poslovicu : ' Liječniče , izliječi samoga sebe ! ' Učini ovdje , u svojem zavičaju , ono što smo čuli da si učinio u Kafarnaumu .
Ali uistinu , nijedan prorok nije prihvaćen u svojem zavičaju .
Zaista vam kažem , u Ilijino doba , kad je nebo ostalo zatvoreno tri i pol godine i kad je po svoj zemlji zavladala silna glad , u Izraelu je bilo mnogo udovica .
Ali Ilija nije poslan nijednoj od njih , već nekoj udovici u Sarfati , u sidonskome kraju .
U Elizejevo je doba u Izraelu bilo mnogo gubavaca , ali od gube nije ozdravio nijedan od njih , već Sirijac Naaman . "
Na te se riječi svi u sinagogi razgnjeve ,
ustanu i istjeraju ga iz grada te ga odvedu na liticu brijega na kojemu je bio izgrađen grad s nakanom da ga bace niz nju .
Ali on samo prođe kroz mnoštvo i ode svojim putem .
Ode zatim u galilejski grad Kafarnaum te je ondje subotom poučavao .
Ljudi su bili zadivljeni njegovim učenjem jer je govorio kao onaj koji ima vlast .
U sinagogi se zatekao čovjek opsjednut nečistim duhom koji počne vikati na sav glas :
" Zašto nas uznemiruješ , Isuse Nazarećanine ? Zar si nas došao uništiti ? Znam tko si : ti si Svetac Božji ! "
Isus mu zaprijeti : " Umukni i iziđi iz njega ! " Nato zloduh obori čovjeka ondje među ljudima na zemlju , ali zatim iziđe iz njega i ne naudi mu više .
Svi se zaprepaste . " Kakve li riječi ! Takvom vlašću i silom zapovijeda nečistim duhovima da mu se pokoravaju ! "
I glas o njemu pronese se po svoj okolici .
Iz sinagoge Isus ode u Šimunovu kuću . A Šimunova je punica bila u velikoj vrućici te ga oni odmah zamole da joj pomogne .
Isus se nagne nad nju te zaprijeti vrućici , a ona nestane . Žena odmah ustane i stane ih posluživati .
Kad je sunce uvečer zašlo , svi koji su imali bolesnike s najrazličitijim bolestima doveli su ih k njemu . On je na sve polagao ruke i ozdravljao ih .
Iz mnogih su opsjednutih izlazili zlodusi i vikali : " Ti si Božji Sin ! " Ali on im je zabranjivao da govore zato što su znali da je on Mesija .
U zoru sljedećeg jutra Isus ode na samotno mjesto , a mnoštvo ga je tražilo . Kad su ga pronašli , nisu ga htjeli pustiti da ode od njih ,
ali on im reče : " Moram ići i drugim gradovima navijestiti Radosnu vijest o Božjem kraljevstvu jer sam poslan da to činim . "
Propovijedao je tako po judejskim sinagogama .
Dok je jednom stajao na obali Genezaretskoga jezera a mnoštvo je nagrnulo k njemu da sluša Božju riječ ,
Isus ugleda dvije lađice koje su ribari ostavili uz obalu jer su ispirali mreže .
Uđe u jednu od njih te zamoli Šimuna , kojemu je pripadala , da ju malo odgurne od obale . Zatim sjedne i počne iz lađice poučavati narod .
Kad je završio s govorom , reče Šimunu : " Izvezi natrag na pučinu , pa bacite mreže za lov ! "
" Gospodine , " reče mu Šimun , " cijelu smo noć teško radili i ništa nismo uhvatili , ali kad ti tako kažeš , bacit ću mreže . "
Kad su ih bacili , u njih se uhvati toliko riba da su se razdirale .
Ribari stanu mahati svojim drugovima u drugoj lađici da im priskoče u pomoć . Oni dođu , pa napune obje lađice ribom tako da su gotovo tonule .
Kad je to vidio Šimun Petar , padne na koljena pred Isusom i reče mu : " Gospodine , udalji se od mene jer sam odviše grešan da bih ti bio blizu ! "
Silna lovina riba zaprepastila je njega i sve koji su bili s njime ,
pa tako i Šimunove drugove Jakova i Ivana , Zebedejeve sinove . Isus odgovori Šimunu : " Ne boj se ! Od sada ćeš loviti ljude ! "
Oni izvuku lađice na kopno , a zatim sve ostave i pođu za njim .
U nekome mjestu gdje je Isus boravio pojavi se iznenada pred njim čovjek pun gube . Čim spazi Isusa , baci se pred njega ničice , licem prema zemlji , i zamoli ga : " Gospodine , ako hoćeš , možeš me iscijeliti ! "
Isus ispruži ruku i dotakne ga . " Hoću ! " reče . " Ozdravi ! " I gube odmah nestane .
Isus mu zapovjedi : " Nikome o tomu ne govori , već idi ravno svećeniku te sa sobom ponesi žrtveni dar prema Mojsijevu zakonu kao javno svjedočanstvo svojeg ozdravljenja . "
Ali glas o Isusu pronosio se sve dalje , pa je golemo mnoštvo naroda nahrupilo da ga sluša i da ozdravi od bolesti .
A on je odlazio moliti se na samotna mjesta .
Jednoga dana dok je Isus poučavao , ondje su sjedili farizeji i pismoznanci koji su došli iz svih galilejskih i judejskih sela i iz Jeruzalema , a njega je sila Gospodnja poticala da iscjeljuje .
Neki ljudi donijeli su uzetog čovjeka na nosilima . Htjeli su ga unijeti unutra i položiti pred Isusa ,
ali nisu se kroz mnoštvo uspjeli probiti do njega . Zato se popnu na krov , načine otvor među crepovima te ga s nosilima spuste među mnoštvo pred Isusa .
Videći njihovu vjeru , Isus reče : " Čovječe , grijesi su ti oprošteni ! "
Pismoznanci i farizeji nato počnu umovati : " Tko je ovaj da tako huli ? Tko može opraštati grijehe osim jedinoga Boga ! "
Isus prozre njihovo umovanje , pa ih upita : " Zašto to smatrate hulom ?
Što je lakše reći : ' Grijesi su ti oprošteni ' ili ' Ustani i idi ' ? "
Dokazat ću vam da ja , Sin Čovječji , imam vlast na zemlji opraštati grijehe . " Okrene se zatim prema uzetome i reče : " Zapovijedam ti : ustani , uzmi nosila i idi doma ! "
Čovjek smjesta ustane te naočigled svih uzme nosila i ode slaveći Boga .
Nato sve obuzme zanos , pa su slavili Boga i silno prestrašeni govorili : " Ovo što smo danas vidjeli je čudesno ! "
Izlazeći nakon toga , Isus ugleda ubirača poreza imenom Levi kako sjedi u svojemu uredu . " Pođi za mnom ! " reče mu Isus .
Levi nato ustane , ostavi sve te pođe za njim .
Poslije Levi u svojemu domu priredi veliku gozbu u čast Isusu . S njima je za stolom sjedilo mnogo ubirača poreza i drugih uzvanika .
A farizeji i pismoznanci negodovali su i govorili učenicima : " Zašto jedete i pijete s ubiračima poreza i grešnicima ? "
Isus im odgovori : " Liječnik ne treba zdravima , već bolesnima .
Došao sam grešnike pozvati na obraćenje , a ne družiti se s onima koji sebe smatraju pravednima . "
Oni mu nato prigovore : " Ivanovi i farizejski učenici često poste i mole se , a tvoji jedu i piju ! "
" Ne mogu svatovi postiti dok je mladoženja s njima .
Ali doći će dan kad će im ugrabiti zaručnika . Tada će postiti . "
Zatim im Isus to objasni prispodobom : " Nitko neće rupu na starome odijelu zakrpati tkaninom koju je otparao s novoga jer bi tako poderao i novo odijelo , a starome odijelu krpa s novoga ionako ne bi pristajala .
I nitko ne ulijeva novo vino u stare mjehove jer bi se od njega raspuknuli . Tako bi se i vino prolilo i mjehovi uništili .
Novo vino mora se ulijevati u nove mješine .
I nitko pijući staro vino ne poželi piti novo . ' Staro je bolje ' , kažu . "
Neke su subote , dok je Isus prolazio poljem usjeva , učenici počeli trgati klasje , trti ga rukama i jesti .
A neki farizeji rekoše : " Zašto činite ono što je subotom zabranjeno ? "
Isus im odgovori : " Niste li u Pismu čitali što je učinio kralj David kad su on i njegovi pratitelji ogladnjeli ?
Ušao je u Dom Božji i jeo prineseni kruh koji je dopušteno jesti samo svećenicima te ga je dao jesti i svojim pratiteljiima .
Ja , Sin Čovječji , gospodar sam čak i subote . "
Druge subote Isus uđe u sinagogu i počne poučavati . Ondje je bio neki čovjek usahnule desne ruke .
Pismoznanci i farizeji budno su pazili hoće li Isus u subotu iscjeljivati , da ga mogu optužiti .
Ali Isus je znao za njihovu nakanu pa reče čovjeku usahnule ruke : " Ustani i dođi ovamo na sredinu ! " Čovjek ustane i stane ispred svih .
Tada Isus reče farizejima i pismoznancima : " Znamo što nam naš Zakon dopušta činiti subotom : dobro , a ne zlo . Dopušta nam spasiti život , a ne uništiti ga . »
Pogleda ih sve uokolo pa reče čovjeku : " Ispruži ruku ! " Čovjek ju ispruži i ruka mu ozdravi .
Isusovi se neprijatelji nato silno razgnjeve te se počnu dogovarati što da poduzmu protiv njega .
Nedugo zatim Isus ode u goru moliti se . Cijelu se noć molio Bogu .
Kad se razdanilo , dozove učenike te od njih izabere dvanaestoricu i imenuje ih apostolima :
Šimuna ( kojega je prozvao Petrom ) , Andriju ( Šimunova brata ) , Jakova , Ivana , Filipa , Bartolomeja ,
Mateja , Tomu , Jakova ( Alfejeva sina ) , Šimuna ( zvanoga Revnitelj ) ,
Judu ( Jakovljeva sina ) i Judu Iškariotskoga ( koji ga je poslije izdao ) .
Isus s njima siđe s gore i zaustavi se na nekoj visoravni . Mnoštvo njegovih učenika te silno mnoštvo naroda iz cijele Judeje , Jeruzalema te iz tirskog i sidonskog primorja
nagrnulo je da ga sluša i izliječi se od bolesti . Ozdravljali su i ljudi koje su mučili nečisti duhovi .
Svi su ga pokušavali dotaknuti jer je iz njega izlazila sila koja je sve iscjeljivala .
Isus se okrene prema učenicima i reče : " Blago vama , siromasi , jer imate kraljevstvo Božje !
Blago vama koji ste sada gladni , jer ćete se nasititi ! Blago vama koji sada plačete , jer ćete se smijati !
Blago vama kad vas ljudi zamrze , kad vas izopće i pogrde i prezru vaše ime kao zločinačko zbog Sina Čovječjega !
Kad se to dogodi , radujte se jer vas čeka velika plaća na nebu . Ne zaboravite da su i prema prorocima tako postupali njihovi očevi ! "
" Teško vama , bogataši , jer ste već primili svoju utjehu .
Teško vama koji ste sada siti , jer ćete gladovati . Teško vama koji se sada smijete , jer ćete tugovati i plakati .
Teško vama kad vas svi budu hvalili jer su tako i lažne proroke hvalili njihovi oci . "
" Želite li me poslušati , kažem vam : Ljubite svoje neprijatelje ! Činite dobro onima koji vas mrze .
Blagoslivljajte one koji vas proklinju i molite se za one koji vas zlostavljaju .
Udari li vas tko po obrazu , pružite mu i drugi . Uzima li vam tko ogrtač , dajte mu i košulju !
Tko god vas što zamoli , dajte mu , a od onoga tko vam otima ne tražite svoje natrag !
Postupajte prema drugima onako kako želite da drugi postupaju prema vama .
Mislite li da zaslužujete nagradu ako volite one koji vas vole ? Ta i grešnici tako čine .
I ako dobro činite onima koji vama čine dobro , zar ste zaslužili nagradu ? To čine i grešnici .
Ako posuđujete samo onima od kojih se nadate povratu , kakvu ste nagradu zaslužili ? I grešnici posuđuju grešnicima da jednako prime natrag .
Ali vi volite svoje neprijatelje . Činite dobro i posuđujte ne nadajući se ničemu zauzvrat . Tako će vam plaća biti velika i bit ćete djeca Svevišnjega koji je dobrostiv i prema nezahvalnicima i prema opakima .
Budite milosrdni kao što je milosrdan vaš Otac . "
" Ne osuđujte , i nećete biti osuđeni . Ne sudite druge , pa se ni vama neće suditi . Opraštajte drugima , pa će Bog opraštati i vama .
Dajte , pa ćete i vi dobiti . Vaš će vam se dar vratiti u punoj i prepunoj mjeri , dobro nabijenoj , natresenoj , preobilnoj . Jer kakvom mjerom dajete , takvom će se i vama davati . "
Zatim im Isus ispriča prispodobe : " Može li slijepac slijepca voditi ? Obojica će upasti u jamu .
Učenik nije veći od učitelja , a tko je potpuno poučen , ravan je svojem učitelju .
Što imaš gledati trun u oku svojega brata kad u vlastitome oku ni brvna ne opažaš ?
Kako ti , koji u vlastitome oku ne vidiš ni brvna , možeš reći bratu : ' Daj da ti izvadim trun iz oka ' ? Licemjeru ! Izvadi najprije brvno iz vlastitog oka , pa ćeš onda dobro vidjeti kako da izvadiš trun iz bratova ! "
" Dobro stablo ne može roditi nevaljalim plodom niti nevaljalo stablo može roditi dobrim plodom .
Svako se stablo po plodu poznaje . Ne beru se s trnja smokve niti s gloga grožđe .
Dobar čovjek iz svojega srca iznosi dobra djela , a zao iz svojega zlog srca zla djela . Čovjek ustima govori ono što mu je u srcu . "
" Zašto me dakle nazivate Gospodinom , a ne činite što vam zapovijedam ? "
Reći ću vam kakav je svaki koji dolazi k meni , sluša što govorim i čini tako :
on je poput čovjeka koji gradi kuću te iskopa dubok temelj i izgradi kuću na stijeni . Kad dođe poplava i navale bujice , ona ostane čvrsto stajati jer je dobro izgrađena .
A onaj tko sluša riječi i ne čini tako jest poput čovjeka koji kuću izgradi na tlu , bez temelja . Kad na nju navali bujica , ona se brzo sruši i od nje ostane velika razvalina . "
Kad je završio s govorom , Isus ode u Kafarnaum .
Ondje je nekom stotniku bio nasmrt bolestan sluga kojega je veoma cijenio , .
Kad je stotnik čuo za Isusa , pošalje k njemu židovske starješine s molbom da mu dođe iscijeliti slugu .
Oni usrdno zamole Isusa : " On zaslužuje da mu to učiniš
jer voli Židove . Čak nam je i sinagogu izgradio . "
Isus tako pođe s njima . Kad su već stigli nadomak kući , stotnik pošalje prijatelje s porukom : " Gospodine , ne muči se . Nisam dostojan da uđeš u moju kuću .
Nisam dostojan ni da dođem k tebi , nego samo reci da moj sluga ozdravi i on će ozdraviti .
Jer i ja moram slušati svoje nadređene . A podređenom vojniku kažem : ' Idi ! ' i on ode , te drugome : ' Dođi ! ' i dođe ; a sluzi kažem : ' Učini to ! ' i on učini . "
Kad je to čuo , Isus se zadivi . Okrene se mnoštvu koje je išlo za njim te reče : " Kažem vam , takve vjere nisam vidio ni u koga u cijelom Izraelu . "
Kad su se stotnikovi prijatelji vratili kući , našli su slugu posve zdrava .
Nakon toga Isus ode u gradić zvan Nain . Pratili su ga učenici i silno mnoštvo ljudi .
Kad su se približili gradskim vratima , naiđe pogrebna povorka . Pokapali su sina jedinca majke udovice . Majku je pratilo mnogo ljudi iz grada .
Kad ju je Gospodin opazio , sažali se nad njom te joj reče : " Ne plači ! "
Priđe zatim nosilima i dotakne ih . Nosioci zastanu , a on reče : " Mladiću , tebi govorim , ustani ! "
Mrtvi mladić ustane i progovori , a Isus ga dade majci .
Sve obuzme silan strah te su slavili Boga govoreći : " Velik je prorok ustao među nama . Bog pohodi svoj narod ! "
I glas o tome Isusovu djelu pronese se svom Judejom i okolicom .
Učenici Ivana Krstitelja javili su Ivanu o Isusovim djelima .
Ivan pozove dvojicu svojih učenika i pošalje ih Gospodinu da ga upitaju : " Jesi li ti zaista onaj koji treba doći ili da čekamo drugoga ? "
Oni dođu k Isusu . " Ivan Krstitelj poslao nas je da te upitamo : ' Jesi li ti zaista onaj koji treba doći ili da čekamo drugoga ? ' "
Upravo tada Isus mnoge iscijeli od bolesti , oslobodi zloduha i mnogim slijepcima vrati vid .
Zatim odgovori Ivanovim učenicima : " Idite Ivanu i ispričajte što ste čuli i vidjeli : slijepcima se vraća vid , hromi hodaju , gubavci ozdravljaju , gluhi čuju , mrtvi ustaju i Radosna vijest se propovijeda siromasima .
Recite mu i ovo : ' Blago onome tko se zbog mene ne sablazni ! ' "
Kad su otišli , Isus počne govoriti mnoštvu o Ivanu . " Kad ste izišli u pustinju , što ste išli gledati ? Samo trsku kako se povija na vjetru ?
Ili ste išli vidjeti raskošno odjevena čovjeka ? Ali takvi žive u kraljevskim palačama .
Ili ste došli vidjeti Božjeg proroka ? Da , on je i više od proroka .
Jer Ivan je čovjek o kojemu u Svetome pismu piše : ' Gledajte , šaljem pred vas svojega glasnika i on će vam pripraviti put . '
Zaista vam kažem , od svih ljudi koji su ikada rođeni nije bilo većega od Ivana Krstitelja . Pa ipak , i najmanji u kraljevstvu nebeskomu veći je od njega ! "
Sav narod koji ga je slušao , pa čak i pokvareni ubirači poreza , uvide nato Božju pravednost i krste se Ivanovim krštenjem .
Farizeji i zakonoznanci , naprotiv , ne dopuste da ih Ivan krsti te tako onemoguće Božju nakanu za njih .
" S kime da usporedim ovaj naraštaj ?
On je poput djece koja sjede i igraju se na gradskome trgu , pa jedna drugoj dovikuju : ' Veselo smo vam zasvirali , ali niste htjeli zaplesati . Onda smo vam zapjevali tužaljke , ali ni plakati niste htjeli . '
Došao je Ivan Krstitelj . Niti je jeo niti pio , a govorilo se : ' Ima zloduha . '
Onda sam došao ja , Sin Čovječji . Jedem i pijem , pa sada govore : ' Izjelica je i pijanac , prijatelj je grešnicima i ubiračima poreza ! '
Ali Božja će se mudrost opravdati djelima pred svom svojom djecom . "
Neki farizej pozove Isusa k sebi na objed te Isus dođe i zauzme mjesto za stolom .
Uto dođe neka žena koja je bila javna grešnica . Doznala je da je Isus u gradu pa je donijela alabasternu posudu mirisne pomasti .
Plačući , klekne otraga do njegovih nogu . Suze su joj kapale po njegovim nogama pa ih je otirala svojom kosom . Zatim mu je cjelivala noge i mazala ih mirisnom pomašću .
Kad je Isusov domaćin farizej to vidio , pomisli : " Kad bi on zaista bio prorok , znao bi kakva je ta žena koja ga dotiče . Pa ona je grešnica ! "
" Šimune , imam ti nešto reći " , nato će Isus . " Reci , učitelju " , odgovori Šimun .
" Neki je vjerovnik imao dvojicu dužnika . Jedan mu je dugovao petsto , a drugi pedeset srebrnjaka .
Nisu mu imali odakle vratiti dug , pa ga on obojici oprosti . Što misliš , tko će ga od njih dvojice zato više voljeti ? "
" Vjerojatno onaj kojemu je više oprostio " , odgovori Šimun . " Dobro si zaključio " , reče mu Isus .
Okrene se zatim prema ženi i reče mu : " Pogledaj ovu ženu ! Kad sam ti ušao u kuću , ti mi nisi ponudio ni vode da operem noge , a ona mi ih je oprala suzama i otrla svojom kosom .
Ti me nisi ni pozdravio poljupcem , a ona mi nije prestala cjelivati noge otkad je došla .
Nisi mi u znak dobrodošlice ni glavu pomazao maslinovim uljem , a ona mi je skupocjenom pomašću pomazala noge .
Ako mi iskazuje mnogo ljubavi , to je zato što su joj oprošteni mnogi grijesi ; no komu je malo oprošteno , pokazuje malo ljubavi . "
Zatim reče ženi : " Grijesi su ti oprošteni . "
Ljudi za stolom počnu međusobno govoriti : " Tko je ovaj da i grijehe oprašta ? "
A Isus reče ženi : " Spasila te tvoja vjera . Idi u miru . "
Nedugo zatim Isus počne obilaziti gradove i sela propovijedajući i naviještajući Radosnu vijest o Božjemu kraljevstvu . S njim su išla dvanaestorica učenika
i neke žene koje je oslobodio zloduha i izliječio od bolesti : Marija zvana Magdalena , iz koje je istjerao sedam đavola ,
zatim Ivana , žena Herodova upravitelja Kuza , te Suzana i još mnoge . One su im služile svojim dobrima .
Jednoć kad je nagrnulo silno mnoštvo iz svih gradova , on im ispriča prispodobu :
" Neki je ratar sijao sjeme . Dok je sijao , nešto sjemena padne na stazu pa ga pogaze . Dođu i ptice nebeske te ga pozobaju .
Drugo padne na kamenito tlo , ali tek što je niknulo , osuši se jer nije imalo vlage .
Nešto sjemena padne među trnje te ono poraste i uguši ga .
Nešto ga , napokon , padne u dobru zemlju te donese stostruk plod . " Kad je to rekao , poviče : " Slušajte , kad već imate uši ! "
Učenici ga upitaju o značenju te prispodobe .
On im reče : " Vama je dopušteno razumjeti tajnu o Božjemu kraljevstvu . A ostalima govorim u prispodobama da se ispuni Sveto pismo : ' Slušat će moje riječi , ali ih neće razumjeti ; gledat će moja djela , ali neće dokučiti njihova značenja . '
Evo značenja prispodobe : Sjeme je Božja riječ .
Sjeme na tvrdu tlu oni su koji čuju Božju riječ , ali zatim dolazi đavao i odnosi Riječ iz njihova srca te oni ne povjeruju i ne spase se .
Kamenito tlo su oni koji čuju riječ i radosno ju prihvate , ali nemaju korijena . Neko vrijeme vjeruju , ali kada dođe kušnja otpadnu .
U trnje zasijano sjeme su oni koji čuju Riječ , ali ju uguše životne brige , bogatstvo i užici te zato ne donesu roda .
Dobro tlo su plemenita i dobra srca koja slušaju Riječ , ustrajno ju čuvaju i donose plod . "
" Nitko ne pali svjetiljku da ju pokrije ili stavi pod postelju , već zato da ju stavi na svijećnjak kako bi svi koji uđu vidjeli svjetlost .
Sve što je sada skriveno i što je u potaji učinjeno , jednom će izići na vidjelo .
Zato pazite kako slušate . Onima koji žive po Božjoj mudrosti Bog će dati još više mudrosti . A koji ne postupaju prema njegovoj mudrosti , izgubit će ubrzo i ono malo od nje što misle da imaju . "
Isusu su došli majka i braća , ali nisu mogli do njega od mnoštva naroda .
Netko mu je javio : " Vani su ti majka i braća , žele te vidjeti . "
Isus odgovori : " Moja majka i moja braća su oni koji slušaju Božju riječ i tvore ju . "
Isus i učenici jednog su dana ušli u lađicu . Isus im reče : " Prijeđimo na drugu stranu jezera . " I otisnu se od obale .
Dok su plovili , Isus je zaspao . Na jezeru se podigne oluja . Voda se stane prelijevati u lađicu tako da se gotovo posve napunila vodom . Bili su u pogibli .
Učenici probude Isusa vičući : " Učitelju ! Učitelju , izginut ćemo ! " Isus se probudi te zaprijeti vjetru i uzburkanim valovima . Oni se umire i nastane tišina .
" Gdje vam je vjera ? " upita ih . A učenici su prestrašeni i začuđeni pitali : " Tko je on da zapovijeda vjetrovima i vodi i da mu se oni pokoravaju ? "
Doplove tako u gergezenski kraj nasuprot Galileji .
Tek što je Isus izišao na kopno , dođe mu iz grada u susret neki čovjek opsjednut zlodusima . Već dugo nije nosio odjeću ni stanovao u kući , nego po grobnicama .
Čim je ugledao Isusa , on zaviče , baci se ničice pred njega i na sav glas poviče : " Što hoćeš od mene , Isuse , Sine najuzvišenijega Boga ? Molim te , ne muči me ! "
Jer Isus je zapovjedio nečistom duhu da iziđe iz čovjeka kojega je već dugo držao u vlasti . Čak i kad su ga vezali lancima i okovima , čovjek ih je raskinuo jer ga je zloduh gonio u pustinju .
" Kako se zoveš ? " upita ga Isus . " Legija " , odgovori on jer su u njega ušli mnogi zlodusi .
Zaklinjali su Isusa da im ne zapovjedi da odu u Bezdan .
A ondje je u gori paslo veliko krdo svinja . Zlodusi zamole Isusa da im dopusti ući u svinje . On im dopusti .
Zlodusi iziđu iz čovjeka i uđu u svinje . Nato cijelo krdo jurne niz obronak u jezero i podavi se .
Kad su svinjari vidjeli što se dogodilo , pobjegnu i razglase to po gradiću i selima
te ljudi dođu vidjeti što se dogodilo . Kad su došli Isusu , nađu čovjeka iz kojega su izišli zlodusi kako obučen i zdrave pameti sjedi do Isusovih nogu te se prestraše .
Očevici im ispričaju kako je opsjednuti spašen .
Svo mnoštvo iz gergezenskoga kraja obuzme silan strah pa zamole Isusa da ode od njih . Isus uđe u lađicu i vrati se .
A čovjek kojega je iscijelio molio ga je da mu dopusti ostati s njim ,
ali Isus mu reče : " Ne , vrati se doma i reci svima što ti je Bog učinio . " Čovjek ode i po svem gradu razglasi što mu je Isus učinio .
Kad se Isus vratio na drugu stranu jezera , mnoštvo ga je dočekalo s dobrodošlicom jer su ga svi željno iščekivali .
Dođe tada neki čovjek imenom Jair , predstojnik sinagoge , te se baci Isusu pred noge moleći ga da pođe njegovu domu .
Dvanaestogodišnja kći jedinica bila mu je na samrti . Isus pođe za njim dok se mnoštvo natiskivalo oko njega .
Među ljudima je bila i neka žena koja je već dvanaest godina bolovala od krvarenja . Sve što je imala potrošila je na liječnike , ali ju nitko nije mogao izliječiti .
Ona priđe Isusu otraga i dotakne skut njegova ogrtača . Krvarenje joj odmah prestane .
" Tko me je dotaknuo ? " upita Isus . Svi su to nijekali , a Petar reče : " Učitelju , pa toliko se mnoštvo gura oko tebe . "
Isus odgovori : " Ne , netko me je namjerno dotaknuo . Osjetio sam kako Božja sila izlazi iz mene . "
Videći da se ne može skriti , žena mu sva uplašena priđe , padne ničice i pred svima ispriča zašto ga je dotaknula i kako je smjesta ozdravila .
On joj reče : " Kćeri , tvoja te vjera iscijelila . Idi u miru . "
Dok je to još govorio , stigli su iz Jairova doma s viješću . " Kći ti je umrla . Nema smisla da dalje mučiš Učitelja . "
Isus je to čuo pa reče Jairu : " Ne boj se ! Samo vjeruj i ona će se spasiti . "
Kad je došao u kuću , ne dopusti nikomu da uđe s njim osim Petru , Ivanu , Jakovu te djetetovu ocu i majci .
Svi su ondje plakali i naricali za djevojčicom . Isus im reče : " Ne plačite ! Nije umrla , nego spava . "
Ali oni su ga ismijavali znajući da je umrla .
Isus ju uhvati za ruku i poviče : " Ustani , djevojčice ! "
U nju se odmah vrati duh te ustane . Isus zapovjedi da joj daju jesti .
Roditelji se zaprepaste . A Isus im zapovjedi da nikome ne govore o tome što se dogodilo .
Isus pozove dvanaestoricu učenika te im dade vlast i moć nad zlodusima i moć da liječe bolesti .
Pošalje ih zatim da propovijedaju o Božjemu kraljevstvu i da iscjeljuju bolesnike .
" Ništa ne nosite sa sobom na put " , reče im . " Ni štap , ni torbu , ni kruh , ni novac . Nemojte imati ni više od dviju haljina .
Kad boravite u nekome mjestu , stanujte u jednoj kući i ne mijenjajte smještaj .
Ako vas u nekome mjestu ne poslušaju , otiđite iz njega te na odlasku stresite i prašinu s nogu . To će biti znak da ste ga prepustili njegovoj sudbini . "
I učenici pođu . Obilazili su sela navješćujući Radosnu vijest i iscjeljujući bolesnike .
Kad je Herod tetrarh čuo o svemu što se događalo , uznemirio se i zbunio jer su neki govorili : " To je Ivan uskrsnuo od mrtvih . "
Drugi su rekli : " Pojavio se Ilija " , a treći : " Ustao je neki od drevnih proroka . "
" Ivanu sam ja odrubio glavu " , reče Herod . " Tko je onda ovaj o kojemu toliko govore ? " I tražio je prigodu da ga vidi .
Kad su se apostoli vratili , ispripovjede Isusu sve što su učinili . Isus ih povede sa sobom i povuče se s njima u osamu u grad zvani Betsaida .
Ali mnoštvo je to saznalo i krenulo za njima . Isus ih je primio . Poučavao ih je o Božjemu kraljevstvu i iscjeljivao bolesnike .
Kasno popodne prišla su mu dvanaestorica učenika . " Otpusti ljude " , rekli su . " Neka odu u okolna sela i zaseoke pronaći smještaj i jelo jer smo ovdje u pustoši . "
Ali Isus im reče : " Vi ih nahranite . " " Imamo samo pet kruhova i dvije ribe " , prosvjedovali su . " Zar da mi idemo kupiti hranu za sav ovaj narod ? "
Samo muškaraca ondje je bilo otprilike pet tisuća . " Recite im da posjedaju u skupine po pedesetero " , odgovori Isus .
I svi posjedaju .
A Isus uzme pet kruhova i dvije ribe te pogleda u nebo , blagoslovi ih i razlomi . Davao je kruh učenicima , a oni su ga dijelili narodu .
Svi su do sita jeli i još su dvanaest košara napunili ostacima preostalima mnoštvu .
Dok se Isus jednom u osami molio , s njim su bili samo učenici . On ih upita : " Što ljudi kažu , tko sam ja ? "
Oni odgovore : " Neki misle da si Ivan Krstitelj , drugi da si Ilija , a treći da si neki drevni prorok koji je ustao od mrtvih . "
" A što vi kažete , tko sam ? " upita ih . " Ti si Krist , Pomazanik Božji " , reče Petar .
Isus im strogo zapovjedi da o tomu nikome ne govore .
" Jer ja , Sin Čovječji , moram mnogo pretrpjeti . Starješine , svećenički poglavari i pismoznanci će me odbaciti . Ubit će me , a ja ću treći dan uskrsnuti . "
Zatim reče svima : " Želi li tko biti mojim sljedbenikom , neka se odrekne samoga sebe , neka danomice uzima svoj križ i neka ide za mnom .
Tko želi živjeti svoj život kako mu se prohtije , na koncu će ga izgubiti . Ali tko je voljan odustati od vlastitih planova za svoj život i živjeti prema mojoj volji , zadobit će pravi život .
A kakva je korist čovjeku ako zadobije cijeli svijet , a izgubi samoga sebe ili sebi naudi ?
Posrami li se tko mene i mojih riječi , njega ću se i ja , Sin Čovječji , posramiti kada dođem u svojoj i Očevoj slavi i u slavi svetih anđela .
Kažem vam , neki od vas ovdje neće umrijeti dok ne vide Božje kraljevstvo . "
Otprilike osam dana nakon toga povede Isus Petra , Ivana i Jakova u goru da se pomoli .
Dok se molio , lice mu se preobrazi a odjeća zablista bijelim sjajem .
Uto se pojave dvojica ljudi i počnu s njim razgovarati . Bili su to Mojsije i Ilija .
Pojavili su se u slavi i razgovarali su s njim o smrti koju je trebao podnijeti u Jeruzalemu da se ispuni Pismo .
Petra i njegove drugove svladao je san . Kad su se probudili , ugledali su Isusa u slavi i dvojicu ljudi kako stoje s njim .
Dok su ta dvojica odlazili , Petar , i ne znajući što govori , reče Isusu : " Učitelju , dobro nam je ovdje . Napravimo tri sjenice : jednu tebi , jednu Mojsiju i jednu Iliji . "
Još dok je govorio , pojavi se oblak i prekrije ih . Kad su se našli u oblaku , silno se prestraše .
Iz oblaka se začuje glas : " Ovo je moj Sin kojega sam izabrao ! Njega slušajte ! "
Baš kad se začuo glas , Isus ostane sam . Učenici su šutjeli i tada još nikome nisu ništa govorili o onome što su vidjeli .
Kad su sutradan sišli s gore , Isusu dođe u susret silno mnoštvo .
Neki čovjek iz mnoštva poviče : " Učitelju , molim te , pogledaj mi sina ! Jedinac mi je !
Opsjeda ga duh pa odjednom počne vrištati , bacati se i ide mu pjena na usta . Jedva ga ostavi kad ga sveg izmrcvari .
Molio sam tvoje učenike da ga istjeraju , ali nisu mogli . "
" Nevjerni i opaki rode ! " reče Isus . " Koliko dugo još moram biti s vama ? Dokle vas moram podnositi ? Dovedi sina ! "
Dok je dječak prilazio , zloduh ga baci na tlo i počne ga grčiti . A Isus zaprijeti duhu , iscijeli dječaka i preda ga njegovu ocu .
Svi su bili osupnuti Božjim veličanstvom . Dok su sve divili svemu što je učinio , Isus reče učenicima :
" Zapamtite dobro što vam govorim : Sin Čovječji bit će predan ljudima u ruke . "
Ali oni nisu razumjeli što im kazuje . Značenje im je bilo skriveno , a bojali su se pitati da im objasni .
Učenici počnu razmišljati o tomu tko bi od njih mogao biti najveći .
Znajući što im je na srcu , Isus uzme dijete , postavi ga uza se
i reče : " Tko prihvati takvo malo dijete radi mene , mene prihvaća . A tko mene prihvaća , prihvaća Boga koji me je poslao . Tko je najmanji među vama , taj je najveći . "
Ivan mu reče : " Učitelju , vidjeli smo nekog čovjeka da se koristi tvojim imenom izgoneći zle duhove ; rekli smo mu da to ne čini jer nije iz naše skupine . "
" Ne branite mu ! " reče im Isus . " Tko nije protiv vas , za vas je ! "
Kad se približilo vrijeme njegova povratka u nebo , Isus odlučno krene u Jeruzalem
i pošalje pred sobom glasnike . Oni odu u neko samarijsko selo da mu priprave smještaj .
Ali ondje ga ljudi nisu htjeli primiti jer je putovao u Jeruzalem .
Kad su to vidjeli učenici Jakov i Ivan , upitaju Isusa : " Gospodine , hoćeš li da zapovjedimo da ih spali oganj s neba ? "
Ali on se okrene i prekori ih .
Zatim odu u drugo selo .
Dok su išli putem , neki čovjek reče Isusu : " Slijedit ću te kamo god ti pošao ! "
Ali Isus mu odgovori : " Lisice imaju jame i ptice imaju gnijezda , a Sin Čovječji nema gdje ni glavu nasloniti . "
Nekome drugome reče : " Slijedi me ! " Čovjek odgovori : " Gospodine , dopusti mi da najprije odem pokopati oca . "
Ali Isus mu odgovori : " Pusti da mrtvi pokapaju svoje mrtvace , a ti idi naviještati Božje kraljevstvo ! "
Još netko reče : " Gospodine , slijedit ću te , ali mi najprije dopusti da se oprostim sa svojim ukućanima . "
Ali Isus mu odgovori : " Tko stavi ruku na plug , a zatim se okreće natrag , nije prikladan za Božje kraljevstvo . "
Gospodin nakon toga izabere još sedamdesetdvojicu učenika i pošalje ih po dvojicu da idu pred njim u svaki grad i mjesto kamo je kanio ići .
Govorio im je : " Žetva je velika , ali je radnika malo . Molite zato gospodara žetve da pošalje žeteoce .
Idite ! Šaljem vas , evo , kao janjad među vukove .
Ne nosite sa sobom ni novac , ni torbu , ni obuću . Putem ne gubite vrijeme pozdravljajući ljude i razgovarajući s njima .
Kad uđete u neku kuću , najprije ju blagoslovite : ' Mir ovoj kući ! '
Bude li ondje tko dostojan mira , vaš će mir sići na njega . Ne bude li takvoga , vaš će se mir vratiti vama .
Kad dođete u neku kuću , ne prelazite više iz jedne u drugu . Ostanite na jednomu mjestu te jedite i pijte što vam daju jer radnik zaslužuje plaću .
Kad uđete u neki grad i ondje vas prime , jedite što vam ponude .
Iscjeljujte ondje bolesnike i kazujte im : ' Približilo vam se Božje kraljevstvo ! '
Ali kad uđete u neki grad pa vas ne prime , iziđite na njegove ulice pa recite :
' Čak i prašinu iz vašega grada što nam se uhvatila za noge otresamo sa sebe za svjedočanstvo protiv vas . Ali znajte da je Božje kraljevstvo blizu ! '
Kažem vam da će i Sodomi na Sudnji dan biti lakše nego tome gradu .
Teško tebi , Korozaine ! Teško tebi , Betsaido ! Jer da su se u zlima Tiru i Sidonu dogodila čudesa koja su se dogodila u vama , ondje bi se ljudi već odavna pokajali te sjedili u kostrijeti i pepelu .
Ali Tiru i Sidonu bit će lakše na Sudnji dan nego vama .
A ti , Kafarnaume , zar ćeš se do neba uzdignuti ? Strovalit ćeš se u pakao . "
Zatim reče učenicima : " Tko vas sluša , mene sluša , a tko vas odbaci , mene je odbacio . Tko odbacuje mene , odbacuje Boga koji me je poslao . "
Kad su se sedamdesetdvojica učenika vratili , radosno su kazali : " Gospodine , čak nam se i zlodusi pokoravaju u tvoje ime . "
" Da , " reče im on , " vidio sam Sotonu kako poput munje pada s neba .
Dao sam vam , eto , vlast nad svakom neprijateljskom silom da gazite zmije i štipavce . Ništa vam neće moći nauditi .
Ali nemojte se radovati tomu što vam se zlodusi pokoravaju . Radujte se što su vaša imena zapisana na nebesima . "
Isusa zatim ispuni radost u Svetome Duhu te reče : " Slavim te , Oče , Gospodaru neba i zemlje , što si to skrio od mudrih i umnih , a objavio onima koji su poput djece . Da , Oče , tebi se tako svidjelo učiniti .
Otac mi je dao vlast nad svime . Nitko , zapravo , ne zna tko je Sin osim Oca i nitko ne zna tko je Otac osim Sina i osim onih kojima to Sin objavi .
Okrene se zatim prema učenicima te im nasamo reče : " Blago vama jer vam to oči gledaju .
Kažem vam , mnogi su proroci i kraljevi željeli vidjeti što vi gledate , ali nisu vidjeli ; željeli su čuti što vi čujete , ali nisu čuli . "
Jednom neki zakonoznanac ustane i upita Isusa da ga iskuša : " Učitelju , što trebam činiti da zadobijem vječni život ? "
" Što piše u Mojsijevu zakonu ? Što ondje čitaš ? "
" ' Ljubi Gospodina Boga svojega svim srcem svojim , svom dušom svojom i svom pameti svojom , a svojega bližnjega kao samoga sebe . ' " odgovori čovjek .
" Tako je " , reče Isus . " Čini tako pa ćeš živjeti . "
Ali hoteći se opravdati , on upita Isusa : " A tko mi je bližnji ? "
Isus mu odgovori prispodobom : " Nekog su čovjeka koji je putovao iz Jeruzalema u Jerihon napali razbojnici te ga svukli , pretukli i ostavili polumrtva uz cestu .
Onuda je slučajno prolazio židovski svećenik . Kad ugleda polumrtvog čovjeka , zaobiđe ga i ode .
Naiđe zatim i levit , svećenički pomoćnik . Kad ga ugleda , također ga zaobiđe i ode .
Zatim dođe i prezreni Samarijanac , koji je onuda putovao . Kad ugleda čovjeka , sažali se nad njim .
Priđe mu , opere mu rane maslinovim uljem i vinom te ih previje . Podigne ga zatim na magarca i odvede u gostionicu te ga je ondje njegovao .
Sutradan gostioničaru dade dva srebrnjaka i reče mu : ' Brini se za njega . Potrošiš li više , platit ću ti na povratku . '
Što kažeš , koji je od te trojice bio bližnji čovjeku kojega su napali razbojnici ? "
" Onaj koji mu je iskazao milosrđe " , reče čovjek . Isus mu reče : " Idi pa i ti čini tako . "
Putujući dalje prema Jeruzalemu , Isus i učenici uđu u neko selo . Tu ga neka žena , imenom Marta , primi u svoj dom .
Njezina je sestra Marija sjedila do Gospodinovih nogu i slušala što govori .
A Marta je bila tako zauzeta pripremanjem i posluživanjem da mu se došla požaliti : " Gospodine , zar ti uopće ne mariš što me je sestra ostavila da sama poslužujem ? Reci joj da mi pomogne ! "
Ali Gospodin joj odgovori : " Marta , Marta ! Brineš se i uznemiruješ oko svih tih sitnica .
A zapravo se vrijedi brinuti samo o jednome . Marija je to shvatila - i neću joj to oduzeti . "
Kad je Isus završio s molitvom , priđe mu jedan od učenika i reče : " Gospodine , nauči nas moliti kao što je i Ivan naučio svoje učenike . "
Isus reče : " Kad se molite , recite : ' Oče naš na nebu , neka se štuje tvoje sveto ime . Neka dođe tvoje kraljevstvo .
Kruh naš svagdašnji daj nam danas
i oprosti nam naše grijehe , kao što i mi opraštamo onima koji griješe protiv nas . I ne dopusti da podlegnemo kušnji , nego nas izbavi od Zloga . ' "
Reče im zatim : " Zamislite da u ponoć odete svojem prijatelju želeći posuditi tri kruha i kažete mu :
' Stigao mi je u goste prijatelj , a nemam mu što dati za jelo . '
On bi vam iznutra doviknuo : ' Ne uznemiruj me ! Vrata su već zaključana , a djeca su u postelji . Ne mogu sada ustajati da ti to dadem . '
Ali kažem vam , ne učini li to zbog prijateljstva , učinit će to da se ne osramoti .
Kažem vam : Molite i dat će vam se ! Ištite i naći ćete ! Kucajte i otvorit će vam se !
Jer tko god ište , prima . Tko traži , nalazi . Tko kuca , otvara mu se .
Bi li ijedan otac svojemu djetetu , kad bi ga zaiskalo ribu , dao zmiju ?
Ili bi mu tko dao štipavca kad ga zaište jaje ?
Pa ako vi , grešni ljudi , znate davati dobre darove svojoj djeci , koliko će više vaš nebeski Otac darovati Svetoga Duha onima koji ga ištu ? "
Isus jednom istjera nijemog zloduha iz nekog njemaka . Kad je zloduh izišao , njemak progovori . Mnoštvo se divilo .
Ali neki rekoše : " Taj zloduhe izgoni s pomoću Beelzebula , kneza zloduha . "
A drugi su ga iskušavali ištući da im dade kakav znak s neba kao dokaz da ga je Bog poslao .
Znajući što misle , Isus im reče : " Svako podijeljeno kraljevstvo propada . Razjedinjen dom također ne može opstati .
Kažete da ja s pomoću Beelzebula izgonim zloduhe . Sotonino je kraljevstvo , dakle , razjedinjeno . Kako će onda opstati ?
Ako ja zaista izgonim zloduhe s pomoću Beelzebula , čijom ih pomoći izgone vaši sljedbenici ? Zato će vas oni osuditi .
Ali ako ja zloduhe izgonim Božjim prstom , onda je k vama stiglo Božje kraljevstvo .
Dok snažni i dobro naoružani čuva svoj dom , njegov je posjed osiguran .
Ali kada dođe jači od njega , svlada ga i otme mu sve oružje u koje se uzdao te podijeli plijen .
Tko nije na mojoj strani , zapravo je protiv mene ; i svatko tko sa mnom ne skuplja , zapravo rastjeruje .
Kad nečisti duh iziđe iz čovjeka , luta bezvodnim mjestima tražeći odmora , ali ga ne nalazi . Tada kaže : ' Vratit ću se u čovjeka iz kojega sam izišao . '
Vrati se i svoj stari dom zatekne prazan , pometen i čist .
Zatim ode pronaći drugih sedam duhova još gorih od sebe te svi oni uđu u čovjeka i u njemu se nastane . Na koncu tako čovjeku bude i gore nego prije . "
Dok je još govorio , neka žena iz mnoštva poviče : " Blagoslovljena utroba koje te je nosila i prsa koja si sisao ! "
" Još su blagoslovljeniji oni koji slušaju Božju riječ i tvore ju " , odgovori joj Isus .
Kad je mnoštvo nagrnulo k Isusu , on reče : " Zao je ovo naraštaj . Traži znak , ali neće mu se dati drugoga osim znaka proroka Jone .
Što se dogodilo Joni , bilo je Ninivljanima znak da ga je Bog poslao . Što će se sa mnom dogoditi , bit će znak da je mene , Sina Čovječjega , Bog poslao ovom narodu .
Kraljica Juga ustat će protiv ovoga naraštaja na Sudu i osuditi ga jer je izdaleka došla čuti Salomonovu mudrost , a s vama je ovdje i veći od Salomona .
Stanovnici Ninive ustat će protiv ovoga naraštaja na Sudu i osuditi ga jer su se oni obratili na Jonino propovijedanje . S vama je ovdje i veći od Jone ! "
" Svjetiljku ne palite da ju skrijete , nego da ju postavite tako da svijetli svima u kući .
Oko je poput svjetiljke tijelu . Ne budete li se previše brinuli za materijalna dobra , jasno ćete vidjeti u životu , ali ako se za njih previše brinete , vid će vam biti zasjenjen i tama će vam ispuniti život .
Pazite dakle da se svjetlost koja je u vama ne zamrači .
Ako dakle sve vaše biće bude svijetlo bez djelića tame , cijelo će biti rasvijetljeno kao da ga je obasjala svjetiljka . "
Dok je Isus još govorio , neki ga farizej pozove k sebi na objed . Isus uđe i zauzme mjesto za stolom .
Kad je farizej to vidio , začudi se što Isus prije objeda nije , prema židovskome običaju , obavio obredno pranje ruku .
A Gospodin mu reče : " Vi farizeji toliko se trudite očistiti svoju čašu i zdjelu izvana , a napunili ste ih svojim grabežom i pakošću .
Bezumnici ! Nije li Bog taj koji je načinio i nutrinu , a ne samo vanjštinu ?
Dajte zato to iznutra , što grabežljivo čuvate , kao milostinju onima kojima je potrebna pa ćete cijeli biti čisti .
Teško vama , farizeji ! Jer revno namirujete čak i desetinu metvice , rutvice i svake vrste povrća , a ne marite za Božju pravednost i ljubav . Treba davati desetinu , ali ne smijete zanemarivati važnije stvari .
Teško vama , farizeji ! Volite sjediti na počasnome mjestu u sinagogama i godi vam kad vas ljudi pozdravljaju na javnim mjestima .
Teško vama ! Vi ste poput neprimjetnih grobova po kojima ljudi hodaju ne opažajući trulež u njima . "
" Učitelju , vrijeđaš nas govoreći tako ! " reče neki zakonoznanac .
Isus mu odgovori : " Jao i vama , zakonoznanci ! Tlačite ljude teškim teretom vjerskih zahtjeva , a ni prst ne želite pomaknuti da im taj teret pomognete nositi .
Teško vama ! Gradite spomenike onim istim prorocima koje su poubijali vaši vlastiti preci .
Zato ste im svjedoci i sumišljenici .
Evo što Božja mudrost kaže o vama : ' Poslat ću k njima proroke i apostole , a oni će neke od njih ubiti , a druge protjerati . '
Vaš će se naraštaj smatrati odgovornim za krv svih proroka prolivenu od postanka svijeta ,
od Abelove krvi do krvi Zaharije , koji je ubijen između žrtvenika i svetišta . Kažem vam , vaš će naraštaj odgovarati za tu prolivenu krv .
Teško vama , zakonoznanci ! Skrili ste ključ znanja od naroda . Sami ne ulazite u kraljevstvo , a druge sprečavate da uđu . "
Kad je Isus odande otišao , pismoznanci i farizeji počnu gnjevno na njega navaljivati i postavljati mu kojekakva pitanja
vrebajući hoće li reći što da ga mogu optužiti .
Kad se okupilo tisuće ljudi tako da su već gazili jedni po drugima , Isus najprije počne govoriti svojim učenicima : " Farizejsko se licemjerje širi poput kvasca koji prožme sve tijesto . Čuvajte se da ne budete licemjerni kao oni .
Jer dolazi vrijeme kad će sve što je skriveno biti otkriveno ; sve što je tajno čut će se pred svima .
Što ste god rekli u tami , čut će se na svjetlu i što ste šaptali u zatvorenim sobama , razglasit će se s krovova da svi čuju !
Prijatelji moji , kažem vam , ne bojte se onih koji mogu ubiti samo tijelo , ali vam ne mogu ništa gore učiniti !
Ali reći ću vam koga se treba bojati . Bojte se Boga koji može ubiti , a zatim baciti u pakao . Njega se bojte !
Ne prodaje li se pet vrapčića za dva novčića ? A Bog ipak ne zaboravi nijednoga od njih .
A vama su izbrojene i vlasi na glavi . Stoga se ne bojte ! Vi ste mu mnogo vredniji od mnoštva vrabaca .
Tko ovdje na zemlji pred svima prizna da pripada meni , za njega ću ja , Sin Čovječji , pred anđelima Božjim priznati da mu pripadam .
Ali onoga koji mene zaniječe na zemlji odreći ću se pred Božjim anđelima .
Ipak , onome koji što kaže protiv Sina Čovječjega oprostit će se . Ali onome tko pohuli protiv Svetoga Duha nikada se neće oprostiti .
A kad vas budu dovodili pred sud u sinagogama , pred poglavare i vlasti , ne brinite se što reći sebi u obranu
jer će vas Sveti Duh tada poučiti što da kažete . "
Netko iz mnoštva poviče : " Učitelju , molim te , reci mojemu bratu da podijeli sa mnom imanje koje smo dobili u baštinu . "
Isus mu odgovori : " Čovječe , tko je mene postavio da sudim i dijelim između vas ?
Klonite se svake pohlepe . Ma koliko da obilujete , život se ne sastoji u onomu što posjedujete . "
Ispriča im zatim prispodobu : " Nekomu je bogatašu zemlja urodila tako obilnom žetvom
da je razmišljao : ' Što da radim ? Nemam u što skupiti toliku ljetinu .
Znam ! Srušit ću stare žitnice i izgraditi veće pa ću ondje zgrnuti i žito i sva svoja dobra .
Onda ću svojoj duši reći : Evo , imaš u zalihi obilje za još mnogo godina . Dušo moja , počivaj , jedi , pij i veseli se ! '
Ali Bog mu reče : ' Neumniče ! Još ćeš noćas umrijeti . Komu će onda pripasti sve što si skupio ? '
Neumnik je onaj tko zgrće zemaljsko blago , a ne stječe bogatstvo koje je vrijedno u Božjim očima . "
Zatim Isus reče učenicima : " Ne brinite se tjeskobno kako ćete preživjeti , što ćete jesti ili piti , ni u što ćete obući svoje tijelo !
Pa život je vredniji od hrane , a tijelo od odjeće .
Pogledajte gavrane ! Niti siju , niti žanju , niti imaju spremišta i žitnice , a Bog ih ipak hrani . A vi ste toliko vredniji od ptica !
Može li tko od vas sebi brigama produžiti život barem i za jedan dan ?
Pa ako ni to malo ne možete , zašto ste stalno zabrinuti ?
Pogledajte samo poljske ljiljane ! Niti se muče niti predu . A kažem vam da se ni kralj Salomon u svoj svojoj raskoši nije odjenuo kao jedan od njih .
Pa ako Bog tako odijeva poljsku travu koja danas jest , a već se sutra baca u peć , zar se neće još i više brinuti za vas , malovjerni ?
Ne brinite se i ne uznemirujte oko toga što ćete jesti i piti
jer tako čine nevjernici ovoga svijeta . Vaš Otac zna da vam je sve to potrebno !
Stoga najprije tražite Božje kraljevstvo pa će vam se i to nadodati .
Ne boj se , malo stado . Vašemu se Ocu svidjelo da vam dade kraljevstvo .
Prodajte sve što imate , a novac podijelite kao milostinju ! Tako ćete sebi spremiti blago na nebesima , kamo lopovi ne dolaze i gdje ga moljci neće izgristi .
Jer gdje vam je blago , ondje će vam biti i srce . "
" Budite pripravni , posve obučeni i neka vam svjetiljka gori
kao da čekate povratak svojega gospodara sa svadbene gozbe da budete spremni otvoriti mu vrata čim stigne i pokuca .
Blago onim slugama koje gospodar na povratku nađe bdjeti . Zaista vam kažem , on će privezati pregaču , reći im da sjednu za stol i sam ih poslužiti da jedu .
Možda će doći usred noći ili pred zoru . Blago onima koje nađe bdjeti .
Znajte : kad bi vlasnik kuće znao kada će doći lopov , ne bi mu dopustio da u nju provali .
Budite i vi stalno pripravni jer će Sin Čovječji doći kad mu se najmanje nadate . "
" Gospodine , jesi li tu prispodobu ispričao samo nama ili svima ? " upita Petar .
Isus mu reče : " Tko je dakle onaj vjerni i razumni upravitelj kojega će gospodar postaviti da upravlja ukućanima i da im daje hranu u pravo vrijeme ?
Blago onome koga gospodar , kada dođe , nađe da tako čini !
Zaista vam kažem , povjerit će mu da upravlja svim njegovim imanjem .
Ali ako zli sluga pomisli : ' Gospodar se još neće vratiti ' pa počne tući sluge i sluškinje te jesti , piti i opijati se ,
gospodar će doći u dan kad mu se ne nada i u čas u koji neće ni slutiti . Nemilosrdno će ga kazniti i odrediti mu usud među nevjernicima .
Onaj koji je znao volju svojega gospodara , ali nije tako činio i nije bdio , bit će strogo kažnjen .
Ali tko nije znao da to što čini zaslužuje kaznu , bit će kažnjen blaže . Kome je mnogo dano , od njega će se mnogo i tražiti . Od onoga kojemu je mnogo povjereno više će se tražiti . "
" Došao sam baciti oganj suda na zemlju . Kako bih želio da je već planuo !
Ali valja mi se krstiti trpljenjem i tako sam tjeskoban dok se to ne završi !
Mislite li da sam na zemlju došao donijeti mir ? Nipošto . Došao sam donijeti razdor .
Jer odsad će nastajati razdori u obitelji : troje će ljudi biti na mojoj strani , a protiv drugih dvoje i obrnuto .
Otac će biti protiv sina i sin protiv oca , majka protiv kćeri i kći protiv majke , svekrva protiv snahe i snaha protiv svekrve . "
Reče zatim mnoštvu : " Kad opazite da se na zapadu gomilaju oblaci , znate reći : Kiša će !
A kad zapuše južnjak , kažete : Bit će vruće ! I bude vrućina .
Licemjeri ! Izgled zemlje i neba znate protumačiti . Kako onda ne znate protumačiti znake vremena ?
Zašto sami ne želite uvidjeti što je pravo ?
Kad s protivnikom ideš na sud , pokušaj se s njim nagoditi da spor ne završi na sudu jer te sudac može osuditi i predati izvršitelju da te baci u tamnicu .
A onda , kažem ti , nećeš odande izići dok ne isplatiš sve do posljednjeg novčića . "
Tada Isusa obavijeste da je Pilat dao smaknuti neke Galilejce dok su prinosili žrtve u jeruzalemskome Hramu .
" Mislite li da su ti Galilejci koji su nastradali bili veći grešnici od ostalih Galilejaca ?
Nipošto ! Kažem vam , i vi ćete tako izginuti ako se ne obratite !
A ona osamnaestorica na koje se srušila kula u Siloamu i ubila ih ? Jesu li oni bili grešniji od svih stanovnika Jeruzalema ?
Nipošto . Kažem vam , svi ćete tako izginuti ako se ne obratite . "
Ispriča im zatim prispodobu : " Imao neki čovjek u vinogradu zasađenu smokvu . Dolazio je vidjeti je li rodila , ali nije na njoj našao roda .
Reče zato vinogradaru : " Već tri godine dolazim tražiti roda na ovoj smokvi , ali ga ne nalazim . Posijeci ju . Zašto da iscrpljuje zemlju ! "
Vinogradar odgovori : " Gospodaru , ostavi ju još ove godine , a ja ću ju okopati i pognojiti .
Možda će nagodinu ipak roditi . Ako ne , posjeći ćeš ju . "
Dok je Isus u subotu poučavao u sinagogi ,
bila je ondje žena koja je osamnaest godina bila zgrbljena i nije se mogla uspraviti . Bila je , naime , opsjednuta duhom .
Kad ju Isus opazi , pozove ju i reče joj : " Ženo , oslobođena si od svoje bolesti ! "
te položi na nju ruke . Žena se smjesta uspravi i počne slaviti Boga .
Ali nadstojnik sinagoge , srdit što ju je Isus izliječio u subotu , reče narodu : " Šest dana u tjednu treba raditi . U te se dane dakle dolazite liječiti , a ne subotom ! "
Isus mu odgovori : " Licemjeri ! I vi radite subotom . Ne odveže li subotom svatko od vas svojega vola ili magarca od jasala i ne odvede li ga na vodu piti ?
Nije li onda trebalo , iako je subota , odriješiti ovu kćer Abrahamovu spona kojima ju je Sotona držao vezanu osamnaest godina ? "
Nato se njegovi neprijatelji posrame , a sav narod radovao se čudesima koja je Isus učinio .
" Kako da vam još opišem Božje kraljevstvo ? S čime da ga usporedim ? " reče Isus .
" S njim je kao s gorušičinim sjemenom koje čovjek baci u svoj vrt . Ono izraste i razvije se u stablo te se ptice nebeske dolaze gnijezditi u njegovim granama . "
Upita opet : " Kako da vam još opišem Božje kraljevstvo ?
Ono je poput kvasca koji žena umijesi u golemu količinu brašna , a on ipak sve ukvasi . "
Putujući u Jeruzalem , Isus je prolazio gradovima i selima i putem poučavao .
Netko ga upita : " Gospodine , je li malo onih koji se spašavaju ? "
" Vrata neba su uska " , odgovori Isus . " Trudite se da uđete kroz njih jer će mnogi željeti ući , ali neće moći .
Kad gospodar kuće zaključa vrata , bit će prekasno . Tada ćete stajati vani i kucati ištući : ' Gospodine , otvori nam ! ' ali on će odgovoriti : ' Ne poznajem vas . '
Onda ćete početi govoriti : ' Ali mi smo s tobom jeli i pili , poučavao si po našim trgovima ! '
A on će vam odgovoriti : ' Kažem vam da vas ne poznajem . Odlazite od mene , svi zlotvori ! '
Bit će velikog plača i škrguta zubi kad ugledate Abrahama , Izaka i Jakova i sve proroke u kraljevstvu Božjemu , a vi ćete biti izbačeni .
Tada će ljudi odasvud , s istoka i zapada , sa sjevera i juga , doći sjesti za stol u Božjemu kraljevstvu .
Mnogi koji su sada prvi tada će biti na zadnjemu mjestu , a mnogi koje ovdje smatraju zadnjima ondje će biti najveći . "
Odmah zatim neki mu farizeji dođu reći : " Otiđi odavde jer te Herod hoće ubiti ! "
On im reče : " Idite i recite toj lisici da ću ja izgoniti zloduhe i iscjeljivati danas i sutra , a trećega ću dana završiti što imam .
Danas , sutra i prekosutra valja mi nastaviti put jer ne priliči da prorok bude ubijen izvan Jeruzalema .
Jeruzaleme , Jeruzaleme , koji ubijaš proroke i kamenuješ Božje poslanike ! Koliko sam puta htio okupiti tvoju djecu kao što kvočka skuplja piliće pod krila , ali niste htjeli !
A sada će ti , eto , kuća biti napuštena . I kažem vam , nećete me više vidjeti sve dok ne uzviknete : ' Dobro nam došao onaj koji dolazi u ime Gospodnje ! ' "
Jedne je subote Isus bio na objedu pri nekome farizejskom vođi . Budno su pratili što će učiniti
jer je ondje bio čovjek koji je imao vodenu bolest .
" Je li prema Zakonu dopušteno liječiti ljude subotom ili nije ? " upita Isus zakonoznance i farizeje .
Šutjeli su . On dotakne bolesnog čovjeka , iscijeli ga i reče mu da može ići .
A njima reče : " Tko od vas subotom ne radi ? Ako vam sin ili vol padne u zdenac , nećete li ga smjesta izvaditi ? "
" Nisu na to imali što odgovoriti .
Opazivši da uzvanici biraju mjesta bliže pročelju stola , reče im :
" Kad te pozovu na svadbu , ne zauzimaj odmah počasno mjesto za stolom . Što ako je pozvan tko ugledniji od tebe ?
Domaćin će ti tada reći : ' Ustupi mjesto ovome uzvaniku ! ' Tada ćeš , postiđen , morati zauzeti bilo kakvo preostalo mjesto u dnu stola .
Nego kad te tko pozove , zauzmi posljednje mjesto za stolom . Kada te domaćin vidi , prići će ti i reći : ' Prijatelju , pripremili smo ti bolje mjesto . ' Tako ćeš biti počašćen pred svim uzvanicima .
Tko sebe uzvisuje , bit će ponižen , a ponizni će biti uzvišeni . "
Zatim se okrene domaćinu i reče mu : " Kad priređuješ objed ili večeru , ne pozivaj svoje prijatelje , braću , rodbinu ni bogate susjede . Jer oni će ti se odužiti uzvraćajući poziv .
Nego pozovi siromahe , bogalje , hrome i slijepe .
Oni ti nemaju čime uzvratiti . Tako ćeš biti blagoslovljen jer će Bog te za to nagraditi o uskrsnuću pravednika . "
Kad je to čuo jedan od ljudi za stolom , uzvikne : " Blago onome koji bude blagovao u kraljevstvu Božjemu ! "
Isus mu odgovori prispodobom : " Neki je čovjek priredio veliku gozbu i pozvao mnogo ljudi .
Kad je večera bila spremna , pošalje slugu da uzvanicima poruči : ' Sve je spremno . Dođite ! '
Ali svi se oni počnu izgovarati . Jedan reče : ' Kupio sam neku njivu pa ju moram otići pogledati . Molim te , ispričaj me . '
Drugi reče : ' Kupio sam upravo pet jarmova volova pa ih moram iskušati . Molim te , ispričaj me . '
Treći reče : ' Upravo sam se oženio pa ne mogu doći . '
Sluga se vrati i ispriča gospodaru što su mu rekli . Domaćin se nato razgnjevi pa reče sluzi : ' Idi na gradske ulice i trgove pa dovedi prosjake , bogalje , hrome i slijepce . '
Kad je tako učinio , sluga javi : ' Gospodaru , doveo sam ih , ali ima još mjesta . '
' Kreni tražiti po puteljcima i iza ograda te ih natjeraj da dođu da mi se napuni kuća ' , reče mu gospodar ,
' jer vam kažem da nijedan od onih prvih koje sam pozvao neće okusiti ni zalogaja od onoga što sam za njih pripravio . ' "
S Isusom je putovalo silno mnoštvo .
Isus im reče : " Želite li biti mojim sljedbenicima , morate me voljeti više nego svojega oca i majku , ženu i djecu , braću i sestre , više nego vlastiti život . Inače ne možete biti mojim učenicima .
Tko ne uzme svoj križ i ne pođe za mnom , ne može biti mojim učenikom .
Ali ne krećite dok niste utvrdili cijenu . Jer nitko od vas ne bi počeo graditi kulu a da prije toga ne sjedne i ne izračuna troškove da vidi hoće li ju imati čime dovršiti .
Inače bi mu se moglo dogoditi da uspije izgraditi samo temelj , a onda bi mu se svi koji to vide podsmjehivali :
' Ovaj je počeo graditi , a ne može dovršiti ! '
Ili koji bi kralj krenuo ratovati s drugim kraljem a da najprije ne sjedne i ne promisli može li sa svojih deset tisuća vojnika presresti i svladati onoga koji na njega dolazi s dvadeset tisuća ?
Ako ne može , poslat će izaslanstvo da zaište mir dok je neprijatelj još daleko .
Zato nitko ne može postati mojim učenikom a da se prije toga zbog mene nije svega odrekao .
Sol je dobar začin . Ali ako sol obljutavi , čime će se ona zasoliti ?
Bljutava sol nije dobra ni za tlo , ni za gnojište , nego se baca . Slušajte , kad već imate uši ! "
Oko Isusa su se okupljali svi ubirači poreza i ostali zloglasni grešnici da ga slušaju dok poučava .
Zato su farizeji i pismoznanci prigovarali : " Druži se s grešnicima i još s njima jede ! "
Isus im stoga ispriča prispodobu :
" Tko od vas ne bi , da ima sto ovaca i da se jedna od njih izgubi u pustinji , otišao tražiti tu jednu dok ju ne nađe ?
A onda bi ju , sav sretan , na ramenima odnio doma
te pozvao prijatelje i susjede da im kaže : ' Radujte se sa mnom ! Našao sam izgubljenu ovcu ! '
Kažem vam da će na nebu također biti veća radost zbog jednoga jedinoga grešnika koji se obrati Bogu nego zbog devedeset devet pravednika kojima obraćenje ne treba . "
" Koja to žena , da ima deset srebrnih novčića i jedan izgubi , ne bi upalila svjetlo , pomela kuću i pomnjivo ju pretražila da ga pronađe ?
A kad ga nađe , pozvala bi prijateljice i susjede i rekla : ' Radujte se sa mnom ! Našla sam izgubljeni novac ! '
Kažem vam da silnu radost u nebu gledaju i anđeli Božji zbog samo jednoga jedinoga grešnika koji se obrati Bogu . "
Isus nastavi : " Neki je čovjek imao dvojicu sinova .
Mlađi mu reče : ' Oče , daj mi sada dio baštine koji mi pripada . ' I otac podijeli imanje .
Nakon nekoliko dana mlađi sin pokupi sve , otputuje u daleku zemlju i ondje potroši sav novac živeći raspušteno .
Kad je potratio sav novac , u toj zemlji zavlada velika glad te on počne oskudijevati .
Zaposli se kao najamnik pri nekom seljaku te mu je pasao svinje .
Mladić je bio tako gladan da bi rado jeo i ljuske od mahuna što su ih jele svinje , ali nitko mu ih nije davao .
Kad je napokon došao k sebi , reče : ' Pri mojemu ocu i najamnici imaju hrane napretek , a ja ovdje umirem od gladi !
Idem doma , ocu , i reći ću mu : ' Oče , zgriješio sam i tebi i Bogu .
Nisam više dostojan zvati se tvojim sinom . Molim te , primi me da radim pri tebi kao najamnik . '
I vrati se doma ocu . Dok je još bio daleko , otac ga ugleda pa ganut potrči pred njega , zagrli ga i izljubi .
' Oče ! Zgriješio sam i tebi i Bogu ! Nisam više dostojan zvati se tvojim sinom ' , reče sin .
Ali otac reče slugama : ' Brzo donesite haljinu , onu najljepšu , i obucite ga ! Stavite mu prsten na ruku , obujte mu sandale !
I zakoljite ono ugojeno tele da se pogostimo i proslavimo
što mi je sin bio mrtav , a sada je živ , bio je izgubljen , a sada je nađen ! ' I započne veselje .
Stariji je sin radio u polju . Kad se na povratku približio kući , začuje da se unutra svira i pleše .
Dozove nekog slugu da ga upita što se događa .
' Vratio ti se brat , pa je otac zaklao ugojeno tele da proslavi što mu se sin vratio živ i zdrav . '
Stariji se brat nato rasrdi i nije htio ući . Otac ga iziđe moliti da uđe .
' Ja ti tolike godine služim i nikada nisam odbio učiniti što mi kažeš , ali meni nikad nisi ni jare dao da se proveselim s prijateljima .
Ali tvoj je sin s bludnicama potratio imanje , a ti mu zakolješ najbolje ugojeno tele ! ' reče mu sin .
' Sinko , ' reče otac , ' pa ti si stalno sa mnom . Sve što imam pripada tebi .
Ali trebalo je proslaviti i radovati se jer tvoj je brat bio mrtav , a sada je živ , bio je izgubljen , a sada je nađen . '
Isus ispriča učenicima ovu pripovijest : " Imao neki bogataš upravitelja kojega su optužili da mu rasipa imanje .
Bogataš ga pozove i reče mu : ' Što to čujem o tebi ? Položi račun o svojem upravljanju jer više ne možeš biti upraviteljem . '
Upravitelj nato pomisli : ' Što da radim kad me gospodar otpusti ? Da kopam ? Nisam dovoljno snažan za to . Da prosjačim ? Sramio bih se toga .
Znam što ću ! Kad tako učinim , bit ću dobrodošao u domovima ljudi kad me otpusti .
Pozove zatim jednoga po jednoga gospodarova dužnika . Prvoga upita : ' Koliko duguješ mojemu gospodaru ? ' ' Sto bata ulja ' , odgovori on .
' Uzmi brzo zadužnicu pa ispravi na pedeset ' , reče upravitelj .
I drugoga upita : ' Koliko duguješ ? ' ' Sto kora pšenice ' , odgovori . ' Uzmi svoju zadužnicu pa ispravi na osamdeset ' , reče mu upravitelj .
I gospodar se morao diviti dovitljivosti nepoštenoga upravitelja . Ljudi ovoga svijeta snalažljiviji su u postupanju prema sebi sličnima nego vjernici .
Kažem vam : uporabite ovozemaljsko bogatstvo za stjecanje prijatelja pa ćete biti , kad ga ponestane , dobrodošli u vječni dom .
Tko je vjeran u sitnicama , bit će vjeran i u najvećemu , a tko je nepošten u sitnicama , bit će nepošten i u najvećemu .
Ako dakle niste vjerni u ovozemaljskom bogatstvu , tko će vam povjeriti istinsko nebesko bogatstvo ?
Ako niste bili vjerni u postupanju s tuđim , tko će vam dati vaše vlastito ?
Nijedan sluga ne može služiti dvojici gospodara . Ili će jednoga mrziti , a drugoga voljeti ili će jednome biti odan , a drugoga prezirati . Ne možete služiti i Bogu i bogatstvu . "
Farizeji , koji su voljeli novac , sve su to slušali i rugali se .
Isus im reče : " Vi se pred ljudima pretvarate da ste pravedni , ali Bog poznaje vaša srca . Jer što ljudi uzvisuju , Bogu je gnusno .
Prema zakonima i zapisima proroka valjalo se ravnati do Ivana Krstitelja , a od tada se navješćuje Božje kraljevstvo i navala je na njega .
Ali to ne znači da Zakon više ne vrijedi jer će lakše propasti nebo i zemlja nego ijedan potez pera u Zakonu .
Tko se rastavi od žene pa se oženi drugom , čini preljub . I tko se oženi rastavljenom ženom , čini preljub .
Bio je neki bogataš koji se odijevao u najfinije tkanine , u grimiz i tanki lan , i svakoga se dana obilno gostio .
Pred njegovim je vratima sav u čirovima ležao siromah Lazar
čeznući da se najede ostataka s bogataševa stola . Dok je tako ležao , psi su dolazili i lizali mu čirove .
Siromah napokon umre te ga anđeli odnesu k Abrahamu . Umre zatim i bogataš te ga pokopaju ,
a duša mu ode u pakao . Dok je bio u teškim mukama , ugleda u daljini Lazara s Abrahamom .
' Oče Abrahame ! ' zavapi on , ' smiluj mi se pa pošalji Lazara da umoči vršak prsta u vodu i da mi rashladi jezik jer se strašno mučim u ovome plamenu . '
' Sinko moj , ' odgovori mu Abraham , ' sjeti se da si ti za života primio svoja dobra , a Lazar zla . Sada se on ovdje tješi , a ti se mučiš .
Osim toga , između nas je golemi bezdan , tako da oni koji bi odavde htjeli prijeći k vama ne mogu to učiniti , a ni s vaše strane nema prijelaza ovamo . '
Bogataš nato reče : ' Molim te , oče Abrahame , pošalji onda Lazara u dom mojega oca .
Imam petoricu braće . Neka ih opomene da i oni ne dospiju u ovo mjesto muka . '
Ali Abraham reče : ' Opominju ih Mojsije i proroci u svojim zapisima . Neka njih čitaju i poslušaju ih . '
' Neće , oče Abrahame ! Ali ako im dođe tko od mrtvih , obratit će se od grijeha ' , reče bogataš .
Ali Abraham reče : ' Ako ne slušaju Mojsija i proroke , neće poslušati čak ni ako tko ustane od mrtvih . ' "
Isus reče učenicima : " Nemoguće je da ne bude napasti , ali teško čovjeku kroz kojega dolazi napast .
Takvome bi bilo bolje da se strovali u more s mlinskim kamenom oko vrata nego da navede na grijeh jednoga od ovih malenih .
Upozoravam vas ! Ako ti brat vjernik zgriješi , ukori ga pa mu oprosti ako se pokaje .
Pa ako se i sedam puta na dan ogriješi o tebe i sedam puta ti kaže : ' Žao mi je ' , oprosti mu !
" Treba nam više vjere " , kazaše apostoli Gospodinu . " Reci nam kako da je dobijemo . "
" Da imate vjere koliko je gorušičino zrno , rekli biste ovoj murvi : ' Iščupaj se s korijenom i presadi se u more ! ' i poslušala bi vas .
Kad sluga uđe u kuću pošto je orao ili čuvao ovce , neće odmah sjesti i jesti .
Najprije mora pripraviti jelo gospodaru i poslužiti mu večeru pa tek onda može i sam jesti .
Sluzi za to i ne zahvale jer samo radi svoj posao .
Tako i vi kad ste poslušni Bogu recite : ' Nismo vrijedni hvale . Samo smo sluge koji obavljaju svoju dužnost . ' "
Putujući dalje prema Jeruzalemu , Isus je išao granicom između Samarije i Galileje .
Dok je ulazio u neko selo , dođu mu u susret desetorica gubavaca . Zaustave se podalje
i počnu vikati : " Isuse , Učitelju , smiluj nam se ! "
Kad ih opazi , Isus im reče : " Idite i pokažite se svećenicima ! " Oni krenu i putem ozdrave od gube .
Videći da je ozdravio , jedan od njih vrati se slaveći Boga na sav glas .
Padne ničice na zemlju , Isusu pred noge , zahvaljujući mu . Bio je to neki Samarijanac .
Isus upita : " Zar nisu desetorica ozdravila ? Gdje su ona devetorica ?
Zar se nijedan od njih nije vratio da dade slavu Bogu osim ovoga tuđinca ? "
Čovjeku zatim reče : " Ustani i idi . Tvoja te je vjera spasila . "
Farizeji upitaju Isusa : " Kada će doći Božje kraljevstvo ? " " Ono ne dolazi tako da se može vidjeti .
Neće se moći kazati : ' Evo ga , ovdje je ! ' ili ' Ondje je ! ' Božje kraljevstvo je među vama .
Poslije je opet o tome razgovarao s učenicima . " Dolazi vrijeme kada ćete zaželjeti vidjeti Sina Čovječjega barem na jedan dan , ali nećete moći .
Tada će vam govoriti : ' Eno ga ondje ! ' i ' Evo , ovdje je ! ' ali ne idite i nikamo ne jurite tražeći me .
Jer dolazak Sina Čovječjega vidjet će se poput munje koja sijevne na jednom kraju obzora , a odbljesne na drugome .
Ali najprije moram mnogo pretrpjeti i ovaj me naraštaj mora odbaciti .
Za dolaska Sina Čovječjega bit će kao i u Noino doba .
Ljudi su jeli i pili , ženili se i udavali sve do dana kada je Noa ušao u korablju . A tada je došao potop i sve ih uništio .
Bit će slično kao i u Lotovo doba : jeli su i pili , kupovali i prodavali , obrađivali zemlju i gradili
sve do jutra kada je Lot otišao iz Sodome . A tada su s neba zapljuštali oganj i sumpor i sve ih uništili .
Jednako tako ljudi neće ništa slutiti do dana kad će se pojaviti Sin Čovječji .
Tko se toga dana nađe izvan kuće , a stvari su mu unutra , neka ne ulazi da ih uzme . Tko bude u polju , neka se ne okreće natrag prema gradu !
Sjetite se Lotove žene !
Tko bude nastojao sačuvati svoj život , izgubit će ga , a tko ga izgubi , sačuvat će ga .
Kažem vam , od dvoje ljudi koji te noći budu spavali u istoj postelji jedan će se uzeti , a drugi ostaviti .
Od dviju žena koje budu skupa mljele u mlinu jedna će se uzeti , a druga ostaviti . "
" A gdje to , Gospodine ? " upitaju učenici . Isus odgovori poslovicom : " Gdje bude strvine , skupljat će se strvinari . "
Isus ispriča učenicima prispodobu da ih pouči kako se uvijek treba moliti i nikada odustajati :
" Bio je u nekome gradu sudac . Niti se bojao Boga niti je mario što misle ljudi .
A u tomu je gradu bila i neka udovica koja je stalno dolazila k njemu i molila ga : ' Obrani me od mojega tužitelja ! '
Sudac dugo nije mario za to , ali napokon reče : ' Iako se ne bojim Boga i ne marim za ljude ,
obranit ću tu udovicu jer mi stalno dodijava , da me ne dolazi vječno gnjaviti ! '
Čujete li što je rekao nepravedni sudac ? " upita Gospodin .
" Neće li Bog onda obraniti svoje izabranike koji danonoćno vape k njemu ? Hoće li odgađati da im pomogne ?
Kažem vam , žurno će im stati u obranu . Ali kad se ja , Sin Čovječji , vratim , hoću li naći vjere na zemlji ? "
Ispriča zatim prispodobu nekima koji su bili uvjereni u svoju pravednost , a druge su prezirali :
" Dva su se čovjeka došla u Hram pomoliti . Jedan je bio farizej , a drugi grešni ubirač poreza .
Ponosni se farizej u sebi molio : ' Bože , hvala ti što nisam kao ostali ljudi : grabežljiv , nepravedan , preljubnik ili kao ovaj ubirač poreza .
Dvaput u tjednu postim i dajem desetinu svojeg prihoda . '
A ubirač poreza ostao je daleko i nije se usudio čak ni pogledati u nebo dok je molio . Udarao se u prsa i govorio : ' Bože , smiluj se meni grešniku ! '
Kažem vam : on je otišao doma opravdan pred Bogom , a ne farizej ! Jer tko sebe uzvisuje , bit će ponižen , a ponizni će biti uzvišeni . "
Isusu su dovodili i vrlo malu djecu da ih dotakne i blagoslovi . Kad su to opazili , učenici su priječili da to čine .
Ali Isus ih dozove i reče : " Pustite dječicu k meni i ne tjerajte ih jer takvima pripada Božje kraljevstvo .
Zaista vam kažem , tko ne prihvati kraljevstvo Božje poput te dječice , nikada neće u njega ući ! "
Neki uglednik upita Isusa : " Dobri učitelju , što moram učiniti da dobijem vječni život ? "
" Zašto me zoveš dobrim ? " upita ga Isus . " Dobar je samo Bog i nitko drugi .
A zapovijedi znaš : ne čini preljub , ne ubij , ne ukradi , ne svjedoči lažno , poštuj oca i majku ! "
" Svih tih zapovijedi držim se još od mladosti " , odgovori čovjek .
" Još ti jedno nedostaje " , reče mu nato Isus . " Idi i prodaj sve što imaš , a novac podijeli siromasima pa ćeš steći blago na nebu . A onda dođi i slijedi me ! "
Kad je to čuo , čovjek se ražalosti jer je bio vrlo bogat .
Videći to , Isus reče : " Kako je teško bogatašima ući u kraljevstvo Božje !
Lakše bi devi bilo provući se kroz iglenu ušicu nego bogatašu ući u Božje kraljevstvo ! "
Koji su to čuli , pitali su : " Pa tko se onda uopće može spasiti ? "
" Ljudima je to nemoguće učiniti , ali Bogu je moguće " , odgovori im Isus .
Petar reče : " Mi smo ostavili sve svoje i pošli smo te slijediti . "
" Zaista vam kažem , nema toga tko je ostavio kuću , ili ženu , ili braću , ili roditelje , ili djecu zaradi Božjega kraljevstva
a da neće već na ovome svijetu primiti mnogo više , a u budućemu svijetu i vječni život . "
Isus okupi Dvanaestoricu i reče im : " Evo , idemo u Jeruzalem . Ondje će se na Sinu Čovječjemu ispuniti sve što su napisali proroci .
Predat će ga Rimljanima , izrugivat će mu se , zlostavljati ga i popljuvati .
Izbičevat će ga i ubiti , ali on će treći dan uskrsnuti . "
Ali oni nisu ništa od toga razumjeli . Značenje tih riječi bilo im skriveno pa nisu mogli razumjeti o čemu govori .
Kad se Isus približio Jerihonu , pokraj puta sjedio neki slijepac i prosio .
Čuo je žamor mnoštva koje je prolazilo pa se raspitao što je to .
" Prolazi Isus Nazarećanin " , kazaše mu .
On nato poviče : " Isuse , Sine Davidov , smiluj mi se ! "
Ljudi iz mnoštva koje je išlo pred Isusom ušutkivali su ga , ali on je samo još jače vikao : " Sine Davidov , smiluj mi se ! "
Kad ga Isus začuje , zaustavi se i zapovjedi da ga dovedu . Kad se približio , upita ga :
" Što želiš da ti učinim ? " " Da progledam , Gospodine ! " zamoli on .
A Isus mu reče : " Progledaj ! Tvoja te je vjera spasila . "
Slijepac smjesta progleda i krene za Isusom slaveći Boga . I sav narod koji je to vidio zahvali Bogu .
Isus uđe u Jerihon . Dok je prolazio gradom ,
dođe čovjek imenom Zakej , utjecajan Židov koji je radio za rimsku poreznu upravu i vrlo se obogatio .
Želio je vidjeti Isusa , ali je bio prenizak rastom da bi ga mogao vidjeti preko mnoštva .
On zato potrči naprijed te se popne na smokvu pokraj koje je Isus trebao proći da s nje promatra .
Kad je Isus stigao do njega , pogleda gore i reče mu : " Zakeju , brzo siđi ! Danas moram k tebi u goste . "
Zakej žurno siđe s drveta i primi ga u goste sav radostan .
Ali mnoštvo koje je to promatralo počne prigovarati : " Otišao je takvom grešniku u goste ! "
A Zakej ustane i reče Gospodinu : " Gospodine , polovicu svojega imanja dat ću siromasima , a svakome koga sam prevario četverostruko ću vratiti . "
" Danas je u ovu kuću došlo spasenje jer je i ovaj čovjek Abrahamov sin !
Ja , Sin Čovječji , došao sam tražiti i spasiti izgubljene . "
Mnoštvo je sve to slušalo . Kako je već bio nadomak Jeruzalemu , mislili su da će se kraljevstvo Božje odmah pojaviti . Isus im zato ispriča prispodobu :
" Neki je ugledan čovjek trebao otputovati u daleku zemlju da ga ondje okrune za kralja , a zatim se vratiti .
Pozove zato desetoricu svojih slugu , dade svakomu pola kilograma srebra te im reče : ' Trgujte s njime dok ne dođem . '
Ali njegovi su ga građani mrzili i poslali su za njim poslanike s porukom : ' Ne želimo da on kraljuje nad nama . '
Kad se vratio kao kralj , zapovjedi da mu pozovu sluge kojima je dao novac . Htio je znati koliko je koji zaradio .
Prvi sluga dođe i reče : ' Gospodaru , udeseterostručio sam iznos koji si mi dao . '
' Dobar si sluga ' , reče mu on . ' Zato što si bio vjeran u najmanjemu , dajem ti da vladaš nad deset gradova . '
Drugi sluga dođe i reče : ' Upeterostručio sam iznos , gospodaru . '
' Dobro ! Vladaj nad pet gradova ' , reče i njemu .
Ali treći sluga dođe bez zarade i reče : ' Gospodaru , evo ti srebra . Držao sam ga skrivenoga u rupcu .
Bojao sam te se zato što si strog čovjek . Uzimaš što nije tvoje i žanješ što nisi posijao . '
' Zli slugo ! ' odgovori mu on . ' Sudit ću ti prema tvojim vlastitim riječima . Znao si da sam strog , da uzimam što nije moje i da žanjem što nisam posijao ?
Zašto onda nisi moj novac uložio u banku ? Tako bih barem dobio kamate . '
Zatim kralj reče : ' Oduzmite mu to srebro i dajte ga onome koji je zaradio deseterostruko .
' Ali , gospodaru , pa on već ima pet kilograma srebra ! ' kazali su .
' Velim vam , ' odgovori im kralj , ' onome tko ima dat će se još , a onome tko nema oduzet će se i ono što ima .
A moje neprijatelje , koji me nisu htjeli za kralja , dovedite ovamo i smaknite ih preda mnom . '
Pošto im je to ispričao , Isus krene dalje prema Jeruzalemu .
Kad se približio mjestima Betfagi i Betaniji na Maslinskoj gori , pošalje naprijed dvojicu učenika .
" Idite u ono selo pred vama " , reče im , " i čim uđete , vidjet ćete privezano magare koje još nitko nije jahao . Odvežite ga i dovedite ovamo .
Upita li vas tko : ' Što to radite ? ' recite samo : ' Treba Gospodinu . ' "
Oni odu i nađu magare kako im je rekao .
Dok su ga odvezivali , neki ih ljudi upitaju : " Zašto odvezujete magare ? "
" Gospodinu treba " , odgovore oni .
Dovedu magare Isusu i prebace preko njega svoje ogrtače te posjednu Isusa na njega .
Mnoštvo je pred Isusom prostiralo svoje ogrtače po putu .
Kad se već približio obronku Maslinske gore , mnoštvo njegovih sljedbenika počne na sav glas zahvaljivati Bogu za sva slavna djela što su ih vidjeli :
" Blagoslovljen " kralj " koji dolazi u ime Gospodnje ! Slava Bogu na nebu ! "
Ali neki farizeji među njime kazaše : " Učitelju , opomeni svoje učenike da to ne govore . "
" Kažem vam , " reče im Isus , " ako oni ušute , klicat će kamenje na cesti . "
Kad se približio Jeruzalemu i ugledao grad , Isus zaplače nad njim :
" Kako bih volio da si danas pronašao put mira ! Ali sada je prekasno i mir je skriven od tebe .
Doći će dani kada će neprijatelj zauzeti tvoje zidine , opkoliti te i pritisnuti sa svih strana .
Sravnit će sa zemljom i tebe i tvoju djecu u tebi . Neće od tebe ostati ni kamena na kamenu jer nisi prepoznao da te je Bog pohodio . "
Kad je ušao u Hram , Isus počne iz njega izgoniti prodavače .
" U Svetome pismu piše : ' Moj Hram treba biti molitveni dom ' , a vi ste ga pretvorili u razbojničku špilju " , reče im .
Nakon toga Isus je danomice poučavao u Hramu , a svećenički poglavari i pismoznanci smišljali su skupa s narodnim starješinama kako da ga ubiju ,
ali im to nije polazilo za rukom jer je narod upijao svaku njegovu riječ .
Dok je poučavao i naviještao Radosnu vijest u Hramu , priđu mu svećenički poglavari , pismoznanci i starješine
pa ga upitaju : " Tko ti je dao pravo da to činiš ? Tko te je ovlastio za to ? "
On im odgovori : " A recite vi meni ,
je li Ivanovo krštenje bilo s neba ili od ljudi ? "
Oni počnu umovati i međusobno raspravljati : " Ako kažemo da je s neba , pitat će nas zašto mu onda nismo vjerovali .
A ako kažemo da je od ljudi , narod će nas kamenovati jer su uvjereni da je Ivan prorok . "
Zato odgovore Isusu da ne znaju odakle je .
A Isus im reče : " Onda ni ja vama neću reći odakle mi vlast . "
Isus zatim narodu ispriča prispodobu : " Neki je čovjek posadio vinograd i iznajmio ga vinogradarima , a zatim otputovao na mnogo godina .
Kad dođe vrijeme berbe , pošalje slugu da ubere njegov dio uroda . Ali vinogradari ga pretuku i pošalju natrag praznih ruku .
Pošalje im zatim drugog slugu , ali oni i njega pretuku , izgrde i pošalju natrag praznih ruku .
Pošalje im i trećega , ali oni ga rane i otjeraju ga .
' Što da učinim ? ' pitao se vlasnik vinograda . ' Poslat ću im svojega ljubljenog sina . Prema njemu će se valjda odnositi s poštovanjem . '
Ali kad vinogradari ugledaju sina , počnu umovati : ' Ovaj će naslijediti imanje ! Ubijmo ga pa ćemo se domognuti imanja umjesto njega ! '
Izbace ga iz vinograda i ubiju . Što mislite , kako će vlasnik vinograda postupiti s njima ?
Doći će i pogubiti ih te vinograd dati drugima . " " Ne daj Bože da se takvo što dogodi ! " rekoše Isusovi slušatelji .
Ali Isus ih dobro promotri i reče : " A što onda znači onaj ulomak iz Svetoga pisma : ' Kamen koji su graditelji odbacili postane ugaonim kamenom ' ?
Padne li tko na taj kamen , smrskat će se , i padne li kamen na koga , satrt će ga . "
Pismoznanci i svećenički poglavari htjeli su ga uhvatiti jer su dobro znali da se ta prispodoba odnosi na njih , ali bojali su se naroda .
Vrebajući ga , pošalju mu uhode koji su se izdavali za pravednike da ga uhvate u riječi pa da ga mogu predati upraviteljevoj vlasti .
" Učitelju , " kazaše Isusu , " znamo da govoriš istinu i da si nepristran jer ne gledaš tko je tko , nego prema istini poučavaš putu Božjemu .
Reci nam je li dopušteno plaćati porez caru ili nije . "
Isus prozre njihovo lukavstvo pa reče :
" Pokažite mi kovani novac . Čiji su ovo lik i natpis na njemu ? " " Carevi " , odgovore .
" Onda dajte caru carevo , ali Bogu valja dati Božje " , reče im .
Tako ga nisu uspjeli uhvatiti u riječi pred narodom , već su ušutjeli zadivljeni odgovorom .
Tada dođu k njemu saduceji , koji tvrde da nema uskrsnuća , i upitaju ga :
" Gospodine , Mojsije nam je dao zakon prema kojemu , umre li oženjen muškarac bez djece , njegov se brat mora oženiti njegovom udovicom da ona rodi sina koji će naslijediti posjed umrloga i nositi njegovo ime .
Bilo je sedmero braće . Prvi se brat oženi i umre a da nije imao djece .
Drugi se brat oženi njegovom udovicom , ali također umre ,
treći i sva ostala braća također . Tako nijedan od sedmorice ne ostavi potomstva .
Na posljetku umre i žena .
Čija će onda ona biti žena o uskrsnuću kad je bila udana za svu sedmoricu ? "
" Ljudi ovoga svijeta žene se i udaju , " odgovori im Isus ,
" ali oni koji budu dostojni biti dionicima onoga svijeta i uskrsnuća od mrtvih , neće se ni ženiti ni udavati .
Neće više moći ni umrijeti : bit će poput anđela . Oni su Božja djeca , djeca uskrsnuća .
A da će mrtvi uskrsnuti , čak je i Mojsije potvrdio u ulomku o gorućem grmu gdje Gospodina naziva ' Bogom Abrahamovim , Izakovim i Jakovljevim ' dugo nakon njihove smrti .
A Bog nije Bog mrtvih , već Bog živih ! Svi su oni za Boga živi . "
" Dobro si rekao , Učitelju ! " rekoše neki pismoznanci .
I više se nisu usuđivali išta ga upitati .
Tada Isus upita njih : " Kako mogu tvrditi da je Mesija Davidov sin ?
Pa sâm je David u Knjizi psalama napisao : ' Jahve je rekao mojem Gospodinu : Sjedni mi s desne strane
dok ti ne bacim pod noge tvoje neprijatelje . '
Sâm ga je David nazvao svojim Gospodinom . Kako bi mu onda mogao biti sin ? "
Zatim pred svim narodom reče učenicima :
" Čuvajte se pismoznanaca ! Vole se šetati u dugim haljinama i da ih ljudi pozdravljaju na trgovima . U sinagogama vole sjediti na počasnim mjestima , a na gozbama na pročelju stola .
Besramno troše udovička dobra , a prikrivaju se dugačkim molitvama u javnosti . Oni će biti strože kažnjeni . "
Isus je u Hramu promatrao bogataše kako ubacuju milostinju u kutiju .
Ugleda tako i neku udovicu kako ubacuje samo dva novčića .
" Zaista vam kažem , ta je siromašna udovica ubacila više nego svi ostali skupa !
Jer svi su oni dali od svojeg viška , a ona je , tako siromašna , dala sve što je imala . "
Dok su neki učenici razgovarali o tome kako je Hram urešen lijepim kamenjem i zavjetnim darovima , Isus reče :
" Doći će vrijeme kada od ovoga što gledate neće ostati ni kamen na kamenu . Svaki će biti razvaljen . "
Upitaju ga : " Učitelju , kada će se sve to dogoditi ? Kojim će se znakom najaviti ispunjenje svega toga ? "
" Pazite da vas tko ne zavede ! " odgovori im on . " Mnogi će zaista doći pod mojim imenom proglašujući se Mesijom i govoreći : ' Kucnuo je čas ! ' Ne idite za takvima .
Kad čujete za ratove i pobune , nemojte se bojati . Sve se to mora dogoditi , ali svršetak još neće doći . "
Reče još : " Narod će zaratiti protiv naroda i kraljevstvo protiv kraljevstva .
Bit će velikih potresa , bit će gladi i pošasti na raznim mjestima . Bit će strahota i velikih znakova s neba .
Ali prije svega toga podignut će na vas ruke i progoniti vas , predavat će vas u sinagoge i tamnice , vući će vas pred kraljeve i upravitelje zato što ste moji sljedbenici .
To će vas snaći da im možete svjedočiti o meni .
Zato upamtite : ne morate unaprijed smišljati što reći sebi u obranu .
Ja ću vam dati rječitost i takvu mudrost kakvoj neće moći proturječiti ni oduprijeti se nijedan vaš protivnik .
A izdavat će vas čak i vlastiti roditelji , braća , rođaci i prijatelji . Neke će od vas i ubiti .
Svi će vas mrziti zato što ste moji .
Ali neće vam pasti ni vlas s glave .
Duše će vam se spasiti zbog vaše postojanosti .
Kad vidite da vojska opkoljuje Jeruzalem , znajte da će on ubrzo biti opustošen .
Tko se tada zatekne u Judeji , neka bježi u goru . Tko je u gradu , neka bježi iz njega , a ni oni koji su u polju neka se ne vraćaju u grad .
Jer to će biti dani Božje kazne kojom će se ispuniti sve što piše u Svetome pismu .
Teško trudnicama i dojiljama u to vrijeme jer će ovu zemlju pritisnuti velika nevolja i velik će se gnjev izliti na ovaj narod .
Kosit će ih oštrica mača i odvodit će ih u ropstvo među sve narode . A Jeruzalem će gaziti pogani sve dok ne istekne vrijeme pogana .
Pojavit će se znaci na Suncu , Mjesecu i zvijezdama , a na zemlji će narode pritiskati tjeskoba zbog huke i stihije valovlja .
Ljudi će umirati od straha i iščekivanja sudbe ovoga svijeta jer će se i sile nebeske uzdrmati .
Tada će svi ugledati Sina Čovječjega kako dolazi na oblacima s velikom silom i slavom .
Kad se sve to počne zbivati , uspravite se i podignite glavu jer je vaše otkupljenje blizu .
Zatim im ispriča prispodobu : " Pogledajte smokvu ili bilo koje stablo .
Kad propupa , i sami znate da je ljeto blizu .
Također kad vidite da se sve to događa , znajte da je blizu Božje kraljevstvo .
Zaista vam kažem , ovaj naraštaj neće proći dok se sve to ne dogodi .
Nebo i zemlja će proći , ali moje riječi ostaju zauvijek !
Pazite da vam srca ne otvrdnu u proždrljivosti i pijanstvu ili u životnim brigama te da vas taj dan ne iznenadi
kao zamka . Jer on će snaći sve žitelje na zemlji .
Bdijte dakle i stalno se molite da umaknete svim strahotama koje će se događati i da stanete pred Sina Čovječjega . "
Isus je svaki dan poučavao u Hramu , a noći je provodio na Maslinskoj gori .
A sav je narod već od ranog jutra hrlio k njemu u Hram da ga sluša .
Bližio se Blagdan beskvasnih kruhova , Pasha .
Svećenički poglavari i pismoznanci dogovarali su se kako da ubiju Isusa , ali bojali su se da se narod ne pobuni .
Tada Sotona uđe u Judu Iškariotskoga , jednoga od dvanaestorice učenika .
On ode i dogovori se sa svećeničkim poglavarima i s vojnim zapovjednicima kako će im izdati Isusa .
Oni se razvesele i obećaju mu dati novca .
Juda pristane . Od tada je tražio prigodu da izda Isusa kad mnoštva ne bude u blizini .
Prvog dana Blagdana beskvasnih kruhova , kad je bio običaj žrtvovati pashalno janje ,
Isus pošalje Petra i Ivana : " Idite nam pripraviti večeru da skupa blagujemo . "
" Gdje želiš da ju pripravimo ? " upitaju .
" Čim uđete u grad " , reče im , " srest ćete čovjeka koji nosi vodu u vrču . Pođite za njim pa u kući u koju uđe
recite domaćinu : ' Učitelj pita u kojoj sobi može blagovati pashalnu večeru sa svojim učenicima . '
On će vam pokazati veliku sobu na katu , posve pripremljenu . Ondje nam pripravite večeru . "
Učenici odu u grad i nađu sve kako im je Isus rekao te ondje pripreme pashalnu večeru .
Kad je za to došlo vrijeme , Isus sjedne za stol s apostolima .
" Čeznuo sam svom dušom da blagujem s vama ovu pashalnu večeru prije svoje muke .
Jer ju , kažem vam , neću više blagovati dok se ona ne ispuni u kraljevstvu Božjemu . "
Uzme čašu , zahvali i reče : " Uzmite i razdijelite među sobom .
Kažem vam , od sada više neću piti vina dok ne dođe Božje kraljevstvo . "
Uzme zatim kruh , zahvali Bogu , razlomi ga i dade im govoreći : " Ovo je moje tijelo koje se za vas predaje . Ovo činite meni na spomen . "
Kad su povečerali , uzme čašu i reče : " Ovo je moja krv , krv novoga Saveza između Boga i Božjega naroda , koja se prolijeva za vas .
Ali evo , moj izdajnik sjedi sa mnom za stolom .
Ja , Sin Čovječji , odlazim kako je određeno , ali teško mojemu izdajniku ! "
Učenici se nato počnu međusobno pitati tko bi od njih mogao takvo što učiniti .
Počnu se zatim prepirati oko toga tko bi od njih bio najveći u kraljevstvu koje dolazi .
Isus im reče : " Kraljevi ovoga svijeta vladaju svojim narodima i provodeći vlast nad njima nazivaju se dobrotvorima .
Ali vi nemojte tako ! Naprotiv , najveći među vama neka bude kao najneznatniji , a starješina kao poslužitelj .
Jer tko je veći , onaj koji sjedi za stolom ili onaj koji ga poslužuje ? Onaj za stolom , zar ne ? A ja , evo , poslužujem vas .
Ostali ste mi vjerni u mojim kušnjama .
Zato vam u baštinu dajem kraljevsku čast što ju je meni predao moj Otac
da jedete i pijete za mojim stolom u mojemu kraljevstvu te da sjedite na prijestoljima i sudite dvanaest Izraelovih plemena . "
" Šimune , Šimune , Sotona je zatražio da vas može rešetati kao pšenicu .
Ali molio sam se za tebe da ti vjera ne malakše . Zato , kad se ponovno obratiš k meni , učvrsti svoju braću ! "
" Gospodine , " reče mu Petar , " spreman sam s tobom poći i u tamnicu i u smrt . "
" Kažem ti , Petre , " reče Isus , " prije nego što se danas oglasi pijetao triput ćeš zatajiti da me poznaš .
Kad sam vas poslao na put bez novca , bez torbe i sandala , je li vam što nedostajalo ? " upita ih Isus . " Nije " , odgovore .
" Ali sada , " reče , " tko ima novca , neka ga ponese ! Torbu također . Tko nema mač , neka proda odjeću i kupi ga za sebe
jer se , kažem vam , mora ispuniti ono što o meni piše u Svetome pismu : ' Ubrojen je među zločince . ' Sve što su proroci o meni napisali obistinit će se . "
" Gospodine , " rekoše , " imamo tu dva mača ! " " Dovoljno je " , odgovori Isus .
Zatim ode odande te se , po običaju , zaputi na Maslinsku goru . Učenici pođu s njim .
Kad su stigli , reče im : " Molite se da vas ne svlada kušnja ! "
Udalji se zatim od njih koliko se može baciti kamen , padne na koljena i pomoli se :
" Oče , otkloni ovu čašu od mene ako želiš . Ali neka bude po tvojoj , a ne po mojoj volji . "
Tada mu se s neba ukaže anđeo da ga ohrabri .
Sve je žarče molio , u smrtnoj muci , a znoj mu postane poput kaplja krvi što su padale na zemlju .
Napokon ustane , priđe učenicima i nađe ih kako spavaju iscrpljeni od žalosti .
" Zašto spavate ? " upita . " Ustanite i molite se da vas ne svlada kušnja ! "
Dok je još govorio , stigne svjetina , a pred njom Juda , jedan od Dvanaestorice . Približi se Isusu i poljubi ga .
" Juda , zar poljupcem izdaješ Sina Čovječjega ? " reče Isus .
Kad su ostali učenici vidjeli što se zbiva , upitaju : " Gospodine , da ih napadnemo mačem ? "
te jedan od njih zamahne na slugu velikog svećenika i odsiječe mu desno uho .
Ali Isus reče : " Pustite ! Ne opirite se više ! " Dotakne zatim sluzi uho i iscijeli ga .
Zatim reče ljudima koji su pošli na njega , svećeničkim poglavarima , vojnim zapovjednicima i starješinama : " Krenuli ste na mene s mačevima i toljagama kao na razbojnika !
Zašto me niste u Hramu uhitili ? Svaki sam dan bio ondje . Ali ovo je vaš čas i vlada tama . "
Isusa uhite i odvedu u dom velikog svećenika . Petar ga je izdaleka slijedio .
Usred dvorišta stražari su naložili vatru i grijali se oko nje . Petar sjedne među njih .
Neka sluškinja ugleda ga kako sjedi pokraj vatre , promotri ga i reče : " I ovaj je bio s Isusom ! "
Petar zaniječe . " Pa ja ga ni ne poznajem , ženo ! "
Nedugo zatim još ga netko opazi i reče : " Ti si jedan od njih ! " " Nisam , čovječe ! " odgovori Petar .
Nakon otprilike jedne ure , netko opet reče : " Ovaj je zaista bio s njim ! Pa Galilejac je ! "
" Ne znam o čemu govorite , čovječe ! " reče Petar . Istoga časa , dok je još govorio , oglasi se pijetao .
Tada se Gospodin okrene i pogleda Petra , a Petar se sjeti kako mu je rekao : " Prije nego što se danas oglasi pijetao , triput ćeš zatajiti da me poznaješ . "
Iziđe iz dvorišta i gorko zaplače .
Čuvari počnu Isusa tući i rugati mu se .
Pokrili su mu oči i zapitkivali : " Reci tko te je udario ! "
I obasipali su ga najrazličitijim uvredama .
U osvit dana okupe se narodni starješine , svećenički poglavari i pismoznanci te izvedu Isusa pred Veliko vijeće .
" Ako si ti Krist , reci nam to ! " kazali su mu . " Ako vam kažem , nećete mi vjerovati
a ako vas što upitam , nećete odgovoriti " , reče im Isus .
Ali odsad će Sin Čovječji sjediti Bogu zdesna , u sili . "
" Ti , znači , tvrdiš da si Božji Sin ! " poviču svi . " Sami ste pravo rekli ; jesam " , odgovori im .
" Što će nam više svjedoci ? " kazali su . " Sami smo čuli , iz njegovih usta ! "
Sve mnoštvo ustane te odvedu Isusa rimskome upravitelju Pilatu
i optuže ga : " Uhvatili smo ga da obmanjuje narod i govori im da ne plaćaju porez caru , a za sebe tvrdi da je Krist , kralj . "
" Jesi li ti kralj Židova ? " upita ga Pilat . " Sam si rekao " , odgovori Isus .
Pilat tada reče svećeničkim poglavarima i svjetini : " Ja na njemu ne nalazim nikakve krivnje . "
Ali oni počnu još jače navaljivati : " Potiče narod na pobunu ! Poučava po svoj Judeji , od Galileje do Jeruzalema ! "
" Pa zar je on Galilejac ? " upita Pilat .
Kad su potvrdno odgovorili , Pilat pošalje Isusa Herodu , koji je vladao Galilejom . Herod se tada baš našao u Jeruzalemu .
Kad je Herod ugledao Isusa , silno se razveselio jer je o njemu dugo slušao i odavna ga je želio vidjeti nadajući se da će on pred njim učiniti i kakvo čudo .
Postavljao je Isusu pitanje za pitanjem , ali Isus ni na jedno nije odgovarao .
Svećenički poglavari i pismoznanci stajali su ondje i vikali žestoko ga optužujući .
Herod i njegovi vojnici Isusa ponize i ismiju : obuku ga opet u kraljevsku odjeću i pošalju natrag Pilatu .
Herod i Pilat , koji su bili neprijatelji , toga su se dana sprijateljili .
Pilat sazove svećeničke poglavare , vijećnike i narod
te im reče : " Doveli ste mi ovoga čovjeka optužujući ga da potiče narod na bunu . Ispitao sam ga pred vama , ali nisam utvrdio krivnju za koju ga optužujete .
Nije ju utvrdio ni Herod jer ga je poslao natrag nama . Nije učinio ništa čime bi zaslužio smrtnu kaznu .
Išibat ću ga , a zatim pustiti . "
Nato svi uglas poviču : " Njega smakni , a pusti nam Barabu ! "
Baraba je bio u tamnici zbog ubojstva i zbog prevratničke pobune u Jeruzalemu .
Pilat ih pokuša odgovoriti jer je želio pustiti Isusa .
Ali oni su vikali : " Raspni ga ! Raspni ga ! "
" Ali kakav je zločin počinio ? " upita Pilat i treći put . " Nisam utvrdio da je učinio išta što bi zasluživalo smrtnu kaznu . Išibat ću ga dakle i pustiti . "
Ali svjetina je vikala navaljujući da se Isus raspne . Vikali su sve glasnije i glasnije .
Pilat presudi tako da im udovolji
te pusti čovjeka utamničenoga zbog pobune i ubojstva , a Isusa preda njima na volju .
Dok su odvodili Isusa , uhvate nekoga Šimuna iz Cirene koji se vraćao s polja te na njega stave križ da ga nosi za Isusom .
Za njim je išlo silno mnoštvo i mnoge žene koje su plakale i naricale .
Ali Isus se okrene prema njima i reče im : " Kćeri jeruzalemske , ne plačite nada mnom , nego nad sobom i nad svojom djecom .
Jer stižu dani kad će se govoriti : ' Blago nerotkinjama , blago utrobama koje nisu rodile i prsima koja nisu dojila ! '
Tada će ljudi moliti gore da na njih padnu i brežuljke da ih pokriju .
Jer ako se ovako postupa sa zelenim stablom , što će tek biti sa suhim ? "
S Isusom su na smaknuće vodili i dvojicu zločinaca .
Kad su došli do mjesta zvanoga Lubanja , raspnu ga , a s njim i zločince : jednoga zdesna , a drugog slijeva .
" Oprosti im , Oče , jer ne znaju što čine ! " reče Isus . Vojnici zatim bace kocku te tako podijele među sobom njegovu odjeću .
Mnoštvo je stajalo i promatralo , a svećenički su se poglavari rugali : " Spasio je druge , pa neka sad spasi sebe ako je zaista Krist , Božji izabranik ! "
Rugali su mu se i vojnici . Prilazili su i nudili mu ocat
govoreći : " Spasi sebe ako si kralj Židova ! "
Iznad njega je stajao natpis : " Ovo je kralj Židova . "
Jedan od raspetih zločinaca vrijeđao ga je : " Ti si Krist , je li ? Spasi onda i sebe i nas ! "
Ali drugi ga ukori : " Zar se ne bojiš Boga ? Trpiš istu kaznu kao i on .
Ali pravedno je da mi trpimo jer je to zaslužena plaća za naša djela . A ovaj čovjek nije učinio nikakvo zlo . "
Reče zatim : " Isuse , sjeti me se kad dođeš u svoje kraljevstvo ! "
" Zaista ti kažem , " odgovori mu Isus , " danas ćeš biti sa mnom u raju . "
Kad je već došlo podne , po svoj zemlji nastane tama i potraje do tri ure .
Sunce se pomrači , a hramski se zastor razdere po sredini .
" Oče , predajem svoj duh u tvoje ruke ! " poviče Isus i izdahne .
Kad je rimski stotnik vidio što se zbilo , počne slaviti Boga . " Ovaj je čovjek zaista bio pravednik " , reče .
Nakon toga se mnoštvo koje je nagrnulo vidjeti što se zbiva vraćalo doma udarajući se u prsa od žalosti .
Ali svi Isusovi znanci i žene koje su za njim došle iz Galileje stajali su podalje i promatrali .
Bio je neki čovjek imenom Josip , vijećnik , dobar i pravedan čovjek
iz Arimateje . Nije se slagao s odlukom i postupkom drugih prema Isusu , već je iščekivao Božje kraljevstvo .
On ode Pilatu zatražiti da mu dade Isusovo tijelo .
Zatim ga skine s križa , umota u platno i položi u nov grob isklesan u stijeni .
Učinio je to na dan Priprave , pred subotu , u osvit dana .
Žene koje su došle s Isusom iz Galileje pratile su sve to i vidjele kako su njegovo tijelo položili u grob .
Vrate se doma te pripreme miomirise i pomasti za tijelo . Ali kad su to dovršile , već je bila subota pa cijeli dan nisu ništa radile poštujući odredbu iz Zakona .
U osvit dana u nedjelju dođu na grob s miomirisima što su ih pripravile
i nađu kamen s ulaza u grob odmaknut .
Uđu u grob , ali tijelo Gospodina Isusa nije bilo ondje .
Dok su tako zbunjene stajale , uz njih se pojave dva čovjeka u blistavoj odjeći .
Žene se prestraše i poniknu licem prema zemlji . " Zašto tražite živoga među mrtvima ? " upitaju ih dvojica .
" Nije ovdje , uskrsnuo je ! Sjetite se što vam je govorio još u Galileji :
' Sina Čovječjega predat će u ruke grešnicima i raspet će ga , ali on će treći dan uskrsnuti . ' "
One se sjete da je Isus to rekao .
Požure zato s groba to javiti jedanaestorici učenika i ostalima .
Bile su to Marija Magdalena , Ivana i Marija , majka Jakovljeva , i još neke žene . Sve su one to ispričale apostolima ,
ali njima se činilo da je sve to izmišljotina . I nisu im vjerovali .
Ipak , Petar potrči do groba . Kad je stigao , proviri unutra i ugleda samo platnene povoje . Vrati se zatim čudeći se onomu što se dogodilo .
Toga su dana dvojica Isusovih sljedbenika putovala u selo Emaus , udaljeno od Jeruzalema jedanaest kilometara .
Putem su razgovarali o svemu što se dogodilo .
Dok su tako razgovarali i raspravljali , pristupi im Isus i pođe s njima .
Ali njihovim je očima bilo uskraćeno da ga prepoznaju .
" O čemu to raspravljate putujući ? " upita ih . Oni zastanu , shrvani tugom .
Jedan od njih , imenom Kleofa , odgovori mu : " Ti si , čini se , jedini tuđinac u Jeruzalemu koji ne zna što se ondje dogodilo ovih dana . "
" Što se dogodilo ? " upita Isus . " Pa to s Isusom Nazarećaninom " , rekli su . " On je bio prorok silan i na riječi i na djelima pred Bogom i pred svim narodom .
Ali naši svećenički poglavari i članovi Velikog vijeća predali su ga da bude osuđen na smrt te su ga raspeli .
A mi smo se nadali da je on Otkupitelj koji će spasiti Izrael . Osim toga , već je treći dan otkako se to dogodilo .
Još su nas i neke žene , koju su ga s nama slijedile , zbunile : čim je svanulo otišle su na grob ,
ali ondje nisu našle njegovo tijelo . Došle su i rekle da su im se ukazali anđeli i kazali im da je živ .
Neki od nas pojurili su na grob i našli su sve kao što su žene ispričale , ali njega nisu vidjeli . "
" Neumnici ! " reče im nato Isus . " Nikako da povjerujete sve što su proroci navijestili .
Nisu li oni prorekli da će Krist morati sve to pretrpjeti prije nego što uđe u svoju slavu ? "
Zatim im , započevši od Mojsija , protumači što su svi proroci o njemu zapisali u Svetome pismu .
Približili su se već selu kamo su išli , a Isus se pričini da će nastaviti put .
Ali oni su ga nagovarali : " Ostani s nama ! Već je večer ; dan je na izmaku ! " On ostane i uđe s njima u kuću .
Dok je sjedio s njima za stolom , Isus uzme kruh , blagoslovi ga i razlomi te im ga dade .
Uto se njima otvore oči pa ga prepoznaju , a on nestane .
" Nije li nam srce usplamtjelo kad nam je putem pričao i tumačio Pisma ? " upitaju oni jedan drugoga .
Smjesta se spreme i vrate u Jeruzalem . Ondje nađu na okupu Jedanaestoricu i ostale Isusove sljedbenike .
" Gospodin je zaista uskrsnuo ! " kazaše im . " Zaista se ukazao Šimunu ! "
Ispripovijedaju im zatim susret s Gospodinom na putu u Emaus te kako su ga prepoznali kad je razlomio kruh .
Dok su oni o tome razgovarali , Isus odjednom stane među njih . " Mir vama ! " reče im .
Zbunjeni i prestrašeni , mislili su da vide duha .
Ali Isus im reče : " Zašto se bojite ? Zašto vam se sumnja rađa u srcu ?
Pogledajte mi ruke i noge ! Ja sam to ! Opipajte me pa ćete vidjeti ! Duhovi nemaju kostiju i mesa kao ja ! "
Pokaže im ruke i noge .
Od čuđenja i veselja nisu mogli vjerovati . On upita : " Imate li što za jelo ? "
Pruže mu komad pečene ribe ,
a on ga uzme i pojede pred njima .
Reče zatim : " O ovome sam vam govorio dok sam prije bio s vama : Trebalo se ispuniti sve što u Mojsijevu zakonu , proročkim knjigama i psalmima piše o meni .
Otvori im zatim um da razumiju Sveto pismo
pa reče : " Piše da će Krist trpjeti i treći dan ustati od mrtvih .
U njegovo ime propovijedajte obraćenje i oproštenje grijeha svim narodima počevši od Jeruzalema .
Vi ste svjedoci toga .
A ja ću vam poslati Svetoga Duha , baš kao što je Otac obećao . Ostanite u gradu dok vas Sveti Duh ne ispuni silom odozgora ! "
Isus ih zatim povede u blizinu Betanije . Ondje podigne ruke i blagoslovi ih .
Tako se , blagoslivljajući ih , i rastane od njih : uznesen je na nebo .
Oni mu se ničice poklone , a zatim se silno radosni vrate u Jeruzalem .
Ondje su u Hramu neprestano slavili Boga .
U početku je postojao On koji bijaše Riječ . On je bio s Bogom i bio je Bog .
U početku je bio kod Boga .
Stvorio je sve što postoji . Ne postoji ništa što nije On stvorio .
U njemu bijaše Život i taj je Život svjetlo ljudima .
To svjetlo prodire kroz tamu i tama ga nikada ne može ugasiti .
Bog je poslao Ivana Krstitelja
da svima govori o svjetlu kako bi svatko mogao povjerovati na temelju njegova svjedočanstva .
Sam Ivan nije bio svjetlo ; on je bio tek svjedok koji je trebao govoriti o svjetlu .
Onaj koji je istinito svjetlo što prosvjetljuje svakog čovjeka došao je na svijet .
Iako je stvorio svijet , kad je došao , svijet ga nije prepoznao .
Nisu ga prihvatili ni u njegovoj vlastitoj zemlji , u vlastitom narodu .
Ali svima onima koji su povjerovali u njega i prihvatili ga dao je pravo da postanu Božjom djecom jer su se pouzdali u njegovo ime da ih spasi .
Svi koji povjeruju u njega ponovno se rađaju , ali ne tjelesnim rođenjem koje dolazi od ljudske strasti ili od čovjekove volje , nego od Boga .
Tako je On , koji bijaše Riječ , postao čovjekom i živio je ovdje na zemlji , među nama . Bio je pun milosti i istine . A mi smo vidjeli njegovu slavu , slavu Očeva Sina jedinca .
Ivan je za njega svjedočio vičući : " To je onaj za kojega sam vam govorio : Dolazi za mnom netko mnogo veći od mene jer je postojao davno prije mene . "
Svi smo primali od njegove punine , milost za milošću .
Mojsije je donio Zakon , dok su po Kristu došle istina i milost .
Boga , zapravo , nitko nikad nije vidio osim njegova jedinorođenoga Sina - Boga - jer je on iz Očevih njedara i govorio nam je o Ocu .
Ovo je Ivanovo svjedočanstvo : Židovi poslaše svećenike i njihove pomoćnike iz Jeruzalema da upitaju Ivana tko je on .
On je otvoreno priznao : " Ja nisam Krist . "
" A tko si onda ? " pitali su ga . " Jesi li Ilija ? " " Nisam " , odgovori on . " Jesi li Prorok ? " " Nisam . "
" Pa tko si onda ? Reci nam da možemo odgovoriti onima koji su nas poslali . Što imaš reći o sebi ? "
On im odgovori : " Ja sam glas koji viče iz gole pustinje : ' Pripravite se za dolazak Gospodnji ! ' kako je prorokovao Izaija . "
Izaslanici bijahu farizeji .
Upitaju ga : " Ako nisi Krist , ni Ilija , ni Prorok , odakle ti pravo da krstiš ? "
" Ja krstim samo vodom " , rekao im je Ivan , " ali ovdje među vama nalazi se netko koga još niste upoznali .
On će uskoro započeti svoju službu među vama , a ja mu nisam dostojan ni robom biti . "
To se dogodilo u Betaniji , s one strane Jordana na kojoj je Ivan krstio narod .
Sutradan Ivan ugleda Isusa kako mu prilazi , pa reče : " Pogledajte ! Evo Jaganjca Božjega koji odnosi grijeh svijeta !
Ovo je taj za kojega sam rekao : ' Uskoro dolazi čovjek koji je mnogo veći od mene jer je postojao i prije mene . '
Nisam znao da je on taj , ali ovdje sam i krstim vodom zato da bih ga objavio izraelskom narodu . "
Zatim Ivan posvjedoči : " Vidio sam Svetog Duha gdje silazi u obliku goluba i ostaje na njemu .
Nisam znao da je on taj " , ponovi on , " ali kad me je Bog poslao da krstim , rekao mi je : ' Kad vidiš čovjeka na kojega silazi Sveti Duh i ostaje na njemu - znaj da je to onaj kojega tražiš . To je onaj koji krsti Svetim Duhom . '
Vidio sam da se to dogodilo ovomu čovjeku i zato svjedočim da je on Božji Sin . "
Sutradan je Ivan stajao s dvojicom svojih učenika ,
a Isus je onuda prolazio . Ivan ga ugleda i reče : " Pogledajte ! Evo Jaganjca Božjega ! "
Kad su to čula dvojica njegovih učenika , okrenu se i pođu za Isusom .
Isus se okrene i spazi ih kako ga slijede . " Što hoćete ? " upita ih . " Rabbi ( to znači : Učitelju ) , gdje stanuješ ? " odgovore oni pitanjem .
" Dođite i vidjet ćete " , reče im . I tako pođu s njime do mjesta gdje je stanovao i ostanu ondje od četiri sata poslijepodne do večeri .
Jedan od dvojice koji su čuli što je Ivan rekao i pošli za Isusom bio je Andrija , brat Šimuna Petra .
Andrija najprije ode potražiti brata i kaza mu : " Našli smo Mesiju ( to znači : Krista ) ! "
I dovede Petra da upozna Isusa . Isus ga pomnjivo pogleda i reče mu : " Ti si Šimun , Ivanov sin , ali zvat ćeš se Kefa ( to znači : Petar ) ! "
Sutradan Isus odluči poći u Galileju . Susretne Filipa i reče mu : " Pođi za mnom ! "
Filip bijaše iz Betsaide , iz Petrova i Andrijina rodnoga grada .
Filip pak potraži Natanaela i reče mu : " Našli smo Mesiju , onoga o kojemu su pisali Mojsije i Proroci . To je Isus , Josipov sin , iz Nazareta . "
" Iz Nazareta ! " poviče Natanael . " Može li odande doći što dobro ? " " Samo dođi i uvjeri se " , reče mu Filip .
Dok su se približavali , Isus ga ugleda i reče : " Evo poštenoga čovjeka , pravog Izraelca . "
" Otkud znaš kakav sam ? " upita Natanael . Isus mu odgovori : " Vidio sam te pod smokvom prije nego te je Filip našao . "
Nato mu Natanael odgovori : " Učitelju , ti si Božji Sin ! Ti si kralj Izraela ! "
" Zar vjeruješ samo zato što sam ti rekao da sam te vidio pod smokvom ? " upita Isus . " Vidjet ćeš i više od toga .
Gledat ćete , zaista vam kažem , kako se otvara nebo i kako anđeli Božji uzlaze i silaze nad Sinom Čovječjim . "
Dva dana poslije bila je svadba u Kani Galilejskoj , a ondje bijaše i Isusova majka .
Isus i njegovi učenici također su bili pozvani .
Za vrijeme slavlja potrošila se sva zaliha vina , pa majka reče Isusu : " Nemaju vina . "
" A što bi ti od mene htjela ? " odgovori joj Isus . " Moje vrijeme još nije došlo . "
Njegova majka reče slugama : " Učinite sve što vam kaže . "
Bilo je ondje šest kamenih posuda . Njih su Židovi rabili za obredno pranje , a u svaku je stalo stotinjak litara .
Isus reče slugama da posude do vrha napune vodom .
Kad su to učinili , reče im : " Sada zahvatite i odnesite ravnatelju stola . " I oni odnesu vino .
Ravnatelj stola nije znao odakle je vino , ali sluge jesu . Ravnatelj okusi vodu pretvorenu u vino i pozove mladoženju .
" Vino je izvrsno " , reče . " Ti nisi kao drugi . Domaćin obično najprije nudi najbolje vino , a poslije , kad se svi napiju , daje im lošije . Ali ti si čuvao najbolje vino za kraj . "
To čudo u Kani Galilejskoj bilo je prvo javno očitovanje Isusove slave i božanske sile . I njegovi učenici povjeruju da je on zaista Mesija .
Nakon svadbe Isus ode na nekoliko dana u Kafarnaum sa svojom majkom , braćom i učenicima .
Približila se godišnja svetkovina , židovska Pasha , pa Isus ode u Jeruzalem .
U dvorištu Hrama zatekne trgovce kako prodaju žrtvene volove , ovce i golubove te mjenjače novca kako sjede za stolovima .
Isus zasuče uže u bič te ih sve istjera iz Hrama , istjera ovce i volove , mjenjačima prospe sav novac po podu , a stolove im prevrne .
Prodavačima golubova reče : " Nosite to odavde ! Ne pravite sajmište od kuće mojega Oca ! "
Njegovi se učenici tada prisjete proročanstva iz Svetog pisma : " Izjeda me revnost za tvoj dom . "
" Kojim ih pravom tjeraš van ? " pitali su ga Židovi . " Ako imaš ovlast za to , pokaži nam neko čudo kao dokaz . "
Isus im odgovori : " Srušite ovaj Hram , a ja ću ga za tri dana podignuti . "
" Što ? ! " poviču oni . " Taj se Hram gradio četrdeset šest godina , a ti ćeš ga podignuti u tri dana ? "
Ali Isus je govorio o hramu svojega tijela .
Kad je uskrsnuo , njegovi su se učenici sjetili da je to htio reći , pa su shvatili da se ono što je naveo iz Svetog pisma zaista odnosilo na njega i da se sve obistinilo .
Mnogi su povjerovali da je on zaista Mesija jer su vidjeli čuda koja je učinio u Jeruzalemu u vrijeme Pashe .
Ali Isus u njih nije imao povjerenja jer ih je dobro poznavao .
Nitko mu nije trebao govoriti kakav je čovjek jer je dobro poznavao ljudsku nutrinu .
Jedne noći ugledni židovski vjerski vođa po imenu Nikodem , farizej ,
dođe razgovarati s Isusom . " Učitelju " , reče on , " svi znamo da te je Bog poslao da nas poučiš . Tvoja su čuda dovoljan dokaz za to jer nitko ne može činiti takva djela ako Bog nije s njim . "
Isus mu odgovori : " Zaista ti kažem - tko se nanovo ne rodi odozgor , nikada neće vidjeti Božjega kraljevstva . "
" Pa kako se čovjek može nanovo roditi kad je već star ? Ne može se odrastao čovjek vratiti u majčinu utrobu i nanovo se roditi ! " reče mu Nikodem .
Isus odgovori : " Zaista ti kažem : ne rodi li se čovjek iz vode i Duha , ne može ući u Božje kraljevstvo .
Ljudi mogu dati samo ljudski život , ali Sveti Duh rađa novi život s neba ;
nemoj se zato čuditi što ti kažem da se morate nanovo roditi odozgora .
Kao što čuješ vjetar a ne znaš odakle dolazi ni kamo ide , tako je sa svakim tko je rođen od Duha . "
" Kako je to moguće ? " upita Nikodem .
Isus mu odgovori : " Pa ti si židovski učitelj , a to ne razumiješ !
Zaista ti kažem : govorimo ono što znamo i svjedočimo o onome što smo vidjeli , a ipak nam ne vjerujete .
Ako mi ne vjerujete kad vam govorim o onome što se događa ovdje na zemlji , kako ćete mi vjerovati budem li vam govorio što se zbiva na nebu ?
Jer nitko nije uzišao na nebo osim Sina Čovječjega , koji je s neba sišao .
I kao što je Mojsije u pustinji podignuo zmiju od mjedi , tako i ja , Sin Čovječji , moram biti uzdignut
da svatko tko povjeruje u mene ima vječni život .
Bog je toliko volio svijet da je dao svojega jedinorođenog Sina da nijedan koji u njega vjeruje ne pogine , nego da ima vječni život .
Jer Bog nije poslao svojega Sina na svijet da svijet osudi , nego da se svijet spasi po njemu .
Neće biti suda za one koji vjeruju u njega . Ali oni koji u njega ne vjeruju već su osuđeni jer nisu vjerovali u jedinoga Božjeg Sina .
Osuđeni su zbog ovoga : svjetlo je došlo s neba na svijet , ali su ljudi više voljeli tamu nego svjetlo jer su im djela bila zla .
Oni mrze svjetlo jer žele griješiti u tami . Klone se svjetla da se njihovi grijesi ne razotkriju i da ne budu kažnjeni .
Ali oni koji čine istinu rado dolaze k svjetlu da se vidi kako čine ono što Bog od njih traži . "
Nakon toga Isus sa svojim učenicima ode u pokrajinu Judeju . Tu se s njima zadržao neko vrijeme i krstio .
U to je vrijeme Ivan Krstitelj krstio ljude u Enonu , blizu Salima , jer ondje bijaše mnogo vode , a ljudi su dolazili k njemu da ih krsti .
Bilo je to prije nego što su Ivana bacili u tamnicu .
Neki se Židov počne s Ivanovim učenicima prepirati oko krštenja .
Oni zato dođu k Ivanu te mu rekoše : " Učitelju , onaj kojega si susreo na drugoj strani Jordana - onaj za kojega si rekao da je Krist - također krsti pa svi odlaze onamo umjesto k nama . "
Ivan odgovori : " Nitko ne može ništa činiti ako mu to s neba nije dopušteno .
Moj je posao pripraviti put tom čovjeku , tako da svi idu k njemu . Znate da sam vam otvoreno rekao da ja nisam Krist i da sam tu samo da mu pripravim put .
Mnoštvo ide za onime što ga najviše privlači - mladenka će ondje gdje joj je mladoženja . Njegovi prijatelji , koji su uz njega , s njime se vesele . Ja sam mladoženjin prijatelj i moja je radost upravo postala potpunom .
On treba sve više rasti , a ja se sve više umanjivati .
On je došao s neba i veći je od sviju . Ja sam sa zemlje , pa je moje shvaćanje ograničeno na zemaljske stvari . Jer tko dolazi s neba , on je iznad svih !
On svjedoči o onome što je vidio i čuo , a tako malo ih vjeruje što im govori .
Oni pak koji su povjerovali njegovu svjedočanstvu , potvrđuju da je Bog istinit .
On je poslan od Boga , govori Božje riječi , jer je Božji Duh na njemu bez mjere .
Otac voli svojeg Sina i predao mu je vlast nad svime .
Svi koji se pouzdaju u Božjega Sina da ih spasi imaju vječni život , a oni koji ga ne slušaju neće nikada imati vječni život , već gnjev Božji ostaje na njima . "
Kad je Gospodin saznao da su farizeji čuli kako on , Isus , krsti više učenika nego Ivan ,
iako ih nije on osobno krstio , nego učenici ,
ode iz Judeje i vrati se u pokrajinu Galileju .
Na putu je morao proći kroz Samariju .
Došao je do samarijskoga sela Sihara , blizu zemljišta koje je Jakov dao svojemu sinu Josipu .
Tu se nalazio Jakovljev zdenac . Umoran od dugotrajnog hodanja , Isus je tako sjedio pokraj zdenca . Bilo je to oko podneva .
Ubrzo zatim dođe po vodu neka Samarijanka i Isus ju zamoli : " Daj mi da se napijem . "
Bio je sam jer su njegovi učenici otišli u grad kupiti hrane .
" Ti si Židov , a ja Samarijanka . Kako to da od mene tražiš vode ? " upita žena . Židovi se , naime , nisu družili sa Samarijancima .
Isus odgovori : " Kad bi ti samo znala kakav ti dar nudi Bog i tko sam ja koji te tražim piti , tražila bi od mene žive vode i ja bih ti je dao . "
" Gospodine , pa ti nemaš ni kabla ni užeta " , reče mu ona , " a zdenac je vrlo dubok . Odakle živa voda ?
Osim toga , zar si veći od našeg praoca Jakova , koji nam je dao ovaj zdenac ? Kako možeš nuditi bolju vodu od ove koju su pili on i njegovi sinovi i kojom su napajali stoku ? "
Isus odgovori : " Tko god pije tu vodu , opet će ožednjeti .
A tko pije vodu koju ću mu ja dati , nikada više neće ožednjeti . Štoviše , ta će voda u njemu postati nepresušnim izvorom koji struji u vječni život . "
" Gospodine , molim te " , reče žena , " daj mi te vode da više nikad ne ožednim i da ne moram više ovamo dolaziti po vodu . "
" Idi i dovedi svojeg muža , pa se vrati ovamo ! " reče joj Isus .
" Ali ja nemam muža " , odgovori žena . " Dobro si kazala : nemaš muža ! " reče Isus .
" Jer si imala pet muževa , a nisi vjenčana ni s ovim s kojim sada živiš . Istinu si rekla . "
" Gospodine , " reče žena , " vidim da si prorok .
Zašto vi Židovi tvrdite da se Bogu treba klanjati jedino u Jeruzalemu , kad su mu se naši preci klanjali na ovoj gori ? "
Isus joj odgovori : " Vjeruj mi , ženo , dolazi vrijeme kad više neće biti potrebno štovati Oca ni na ovoj planini ni u Jeruzalemu .
Vi Samarijanci ne znate onoga kojemu se klanjate , a mi Židovi ga znamo jer spasenje dolazi od Židova .
Ali dolazi vrijeme - već je stiglo - kad će se pravi klanjatelji klanjati Ocu u duhu i istini . Bog želi takve klanjatelje .
Bog je Duh i oni koji mu se klanjaju moraju mu se klanjati u duhu i istini . "
" Znam da će jednoga dana doći Mesija , zvani Krist - Pomazanik " , reče žena . " Kada on dođe , sve će nam objasniti . "
Tada joj Isus reče : " Ja sam Mesija . "
Nato stignu njegovi učenici . Začude se što razgovara sa ženom , ali ga nitko ne upita zašto s njom razgovara i o čemu govore .
Žena tada ostavi svoju posudu kraj zdenca pa ode u grad i svima reče :
" Dođite vidjeti čovjeka koji mi je rekao sve što sam dosad učinila . Da to nije Krist ? "
I ljudi su dolazili iz grada da ga vide .
Učenici su ga nudili : " Rabbi , jedi ! "
" Neću , " odgovarao im je , " ja imam hrane za koju vi i ne znate . "
" Zar mu je netko već donio jelo ? " pitali su učenici jedan drugoga .
Isus im tada objasni : " Moja je hrana činiti volju onoga koji me poslao i dovršiti njegovo djelo .
Vi kažete da rad na žetvi neće početi dok ne mine ljeto , a to je tek za četiri mjeseca . No pogledajte oko sebe ! Prostrana polja bjelasaju se svuda i već su spremna za žetvu .
Žeteoci će biti dobro plaćeni , a plod njihove žetve su ljudi koji su dobili vječni život . Kakve li radosti i za sijače i za žeteoce !
Istinita je izreka da jedan sije , a drugi žanje .
Ja sam vas poslao da žanjete ondje gdje se niste trudili - drugi su naporno radili , a vi ste dobili plod njihova truda . "
Mnogi Samarijanci iz toga grada povjerovali su u njega zbog ženina svjedočanstva : " Rekao mi je sve što sam ikad činila ! "
Kad su Samarijanci došli do zdenca vidjeti Isusa , zamolili su ga da ostane kod njih . I ostao je ondje dva dana .
Mnogi su povjerovali u njega kad su ga čuli govoriti .
A ženi su kazali : " Sada vjerujemo jer smo ga i sami čuli , a ne zbog onoga što si nam ti ispričala . On je zaista Spasitelj svijeta ! "
Dva dana nakon toga Isus ode odande u Galileju .
Sam Isus bijaše rekao da prorok nema časti u vlastitom zavičaju .
Ali Galilejci su ga lijepo primili jer su za svetkovanja Pashe bili u Jeruzalemu i vidjeli njegova čudesna djela .
Putujući Galilejom , stigao je u grad Kanu , gdje bijaše pretvorio vodu u vino . U gradu Kafarnaumu bio je neki kraljevski činovnik čiji je sin bio vrlo bolestan .
Kad je čuo da je Isus došao iz Judeje i da putuje kroz Galileju , ode u Kanu te zamoli Isusa da dođe u Kafarnaum i iscijeli mu sina na samrti .
Isus reče : " Vi zaista nećete vjerovati ne vidite li znakove i čudesa . "
Kraljevski ga je činovnik preklinjao : " Gospodine , molim te , dođi dok mi dijete nije umrlo ! "
" Idi kući , " reče mu Isus , " sin ti je živ . " Čovjek povjeruje Isusovim riječima i uputi se doma .
Dok je još bio na putu , susretne svoje sluge koji su nosili vijest da mu je dijete živo .
Upita ih kada se dječak počeo osjećati bolje , a oni mu rekoše : " Jučer poslijepodne oko jedan sat groznica mu je naglo minula . "
Otac shvati da je to bilo upravo onda kad mu je Isus rekao : " Sin ti je živ . " Činovnik i svi njegovi ukućani povjeruju u Isusa .
Bilo je to drugo čudo koje je Isus učinio u Galileji vraćajući se iz Judeje .
Nakon toga Isus se vrati u Jeruzalem na židovski vjerski blagdan .
U gradu se , blizu Ovčjih vrata , nalazio ribnjak s pet natkrivenih trijemova , koji se na hebrejskome zove Bethesda .
Pod trijemovima je ležalo mnoštvo bolesnika - sakatih , slijepih i uzetih - čekajući da se uzbiba voda jer je
Tu je ležao neki bogalj , bolestan već trideset osam godina .
Kad ga Isus spazi i dozna kako dugo boluje , upita ga : " Želiš li ozdraviti ? "
" Ne mogu ozdraviti , Gospodine , " reče čovjek , " jer nemam nikoga da mi pomogne ući u ribnjak kad se voda uzburka . Dok ja pokušavam sići do nje , uvijek me netko pretekne . "
Isus mu reče : " Ustani , uzmi svoj ležaj i idi kući ! "
Čovjek tog trenutka ozdravi . Uzme svoj ležaj i počne hodati uokolo . Toga je dana , međutim , bila subota .
Židovski vođe stoga prigovoriše iscijeljenom čovjeku : " Ne smiješ raditi u subotu ! Noseći taj ležaj , kršiš zakon ! "
" Onaj koji me ozdravio reče mi : ' Uzmi svoj ležaj i idi ! ' " odgovori čovjek .
" Tko je taj koji ti je takvo što rekao ? " pitali su .
Iscijeljeni čovjek to nije znao . Isus je nestao u mnoštvu jer je ondje bilo mnogo svijeta .
Poslije ga Isus pronađe u Hramu i reče mu : " Ozdravio si ; ne griješi više da te ne bi i što gore snašlo ! "
Čovjek tada ode i reče židovskim vođama da je Isus taj koji ga je iscijelio .
Zbog toga Židovi počeše optuživati Isusa da krši zakon o suboti .
Isus im odgovori : " Moj Otac neprestano radi , a ja slijedim njegov primjer . "
Od tada su ga židovski vođe još revnije nastojali smaknuti jer ne samo da je kršio njihov zakon o suboti nego je i o Bogu govorio kao o svojem Ocu izjednačujući se tako s njime .
Isus im reče : " Zaista vam kažem : Sin sam od sebe ne može učiniti ništa . Radi samo ono što vidi da radi i Otac , i to na jednak način .
Jer Otac voli Sina i pokazuje mu sve što sam čini . Sin će učiniti još mnogo veća čuda nego što je ozdravljenje ovoga čovjeka ; čudom ćete se čuditi .
Od mrtvih će podignuti one koje zaželi , upravo kao što i Otac uskrisuje mrtve i oživljuje ih .
A Otac prepušta Sinu svaku osudu grijeha .
Tako će svi slaviti Sina , baš kao što slave i Oca . Tko ne iskazuje čast Božjemu Sinu , kojega je on poslao , sigurno ne proslavlja ni Oca .
Zaista vam kažem , svatko tko sluša moju poruku i tko vjeruje onome koji me poslao ima vječni život i nikada neće biti osuđen za svoje grijehe jer je već prešao iz smrti u život .
I zaista vam kažem da dolazi vrijeme , zapravo je već došlo , kad će mrtvi čuti glas Božjega Sina i oni koji ga poslušaju , živjet će .
Otac ima život u sebi i svojem je Sinu dao da ima život u sebi .
Dao mu je i vlast da sudi jer je on Sin Čovječji .
Ne čudite se tomu ! Uistinu dolazi vrijeme kad će svi mrtvi u grobovima čuti glas Božjega Sina i
ponovno će ustati - oni koji su činili dobro , na uskrsnuće u život , a koji su činili zlo , na uskrsnuće u propast .
Ali ja ne činim ništa a da ne upitam Oca . Sudim kako mi je rečeno i moj je sud savršeno pravedan jer ne tražim vlastitu volju , nego sudim prema volji onoga koji me je poslao . "
" Kad bih ja sam za sebe svjedočio , moje svjedočanstvo ne bi bilo vjerodostojno ,
ali i Otac svjedoči za mene i uvjeravam vas da je to što on o meni kaže istinito .
Poslali ste izaslanike da slušaju propovijedi Ivana Krstitelja ; sve što je kazao o meni istina je .
Ali najtočnije svjedočanstvo o meni ne dolazi od čovjeka , iako sam vas podsjetio na Ivanovo svjedočanstvo kako biste povjerovali u mene i spasili se .
Ivan je bio svjetiljka koja je gorjela i svijetlila , a vi ste htjeli neko vrijeme uživati u njegovoj svjetlosti .
Ja , međutim , imam veće svjedočanstvo od Ivanova : djela koja činim . Otac mi je dao da ih činim i ona svjedoče o tomu da me je Otac poslao .
I sam je Otac svjedočio za mene . Vi niste nikada čuli njegov glas ni vidjeli njegovo lice .
Njegova riječ ne prebiva u vama jer ne vjerujete meni , koga vam je poslao .
Vi proučavate Sveto pismo jer mislite da će vam ono dati vječni život . Ono upućuje na mene .
A vi ipak nećete doći k meni da biste primili vječni život .
Ne primam slave od ljudi
jer znam da u sebi nemate Božje ljubavi .
Znam to jer sam vam došao u Očevo ime , a vi me odbijate primiti iako vrlo spremno prihvaćate one koji dolaze samo u vlastito ime .
Kako biste i mogli vjerovati kad rado primate časti jedni od drugih , a ne marite za to da steknete čast od jedinoga Boga ?
Neću , međutim , ja biti taj koji će vas zbog toga optužiti pred Ocem . Optužit će vas Mojsije . Da , Mojsije u koga se uzdate .
Jer kad biste vjerovali Mojsiju , koji je pisao o meni , vjerovali biste i meni .
A kako ne vjerujete onomu što je on napisao , nije čudno da ne vjerujete ni mojim riječima . "
Nakon toga Isus prijeđe na drugu stranu Galilejskog jezera .
Golemo ga je mnoštvo posvuda slijedilo jer su gledali čuda koja je činio iscjeljujući bolesnike .
Isus se popne na goru i sjedne sa svojim učenicima .
Bližio se židovski blagdan Pashe .
Podignuvši pogled , Isus ugleda silno mnoštvo ljudi kako se penje prema njemu . On upita Filipa : " Čime ćemo , Filipe , kupiti kruha da nahranimo sav taj narod ? "
Kušao ga je jer je već znao što će učiniti .
Filip mu odgovori : " Trebalo bi nam cijelo bogatstvo da svatko dobije samo malo hrane . "
Tada Andrija , brat Šimuna Petra , reče :
" Ovdje je neki dječak s pet ječmenih kruhova i dvije ribice . Ali što je to za toliki narod ? "
" Neka ljudi sjednu ! " zapovjedi Isus . I cijelo mnoštvo - samo je muškaraca bilo oko pet tisuća - posjeda na prostranu livadu .
Zatim Isus uzme kruhove , zahvali Bogu pa ih razdijeli ljudima koji su sjedili . Potom to učini i s ribama . I svi su se do sita najeli .
" A sad pokupite ostatke , " reče Isus učenicima , " tako da ništa ne propadne . "
Dvanaest su košara napunili ostacima preostalih mnoštvu koje se nahranilo s pet ječmenih kruhova .
Kad su ljudi shvatili kakvo je silno čudo Isus učinio , povikali su : " On je zaista Prorok koga očekujemo ! "
Kad Isus vidje da su ga spremni pograbiti i učiniti svojim kraljem , ode ponovno u goru , posve sam .
Uvečer siđu njegovi učenici na obalu da ga pričekaju .
No kako je već pao mrak , a Isus se još nije vratio , ukrcaju se u lađu i upute na drugu stranu jezera , prema Kafarnaumu .
More je bilo uzburkano jakim vjetrom .
Kad su otplovili kojih pet kilometara od obale , iznenada opaze Isusa kako hoda po vodi prema lađi . Prestraše se ,
no on im reče : " Ne bojte se ! Ja sam ! "
Htjeli su ga uzeti na lađu , ali lađa se odmah nađe na obali prema kojoj su plovili .
Drugoga se jutra na obali s druge strane jezera počelo okupljati mnoštvo iščekujući da vidi Isusa . Ljudi su znali da se Isus nije ukrcao s učenicima u lađu i da su oni isplovili bez njega .
U blizinu onog mjesta na kojemu su jeli kruh pošto je Gospodin zahvalio Bogu stiglo je nekoliko lađica iz Tiberijade .
Kad su ljudi vidjeli da ondje nema ni Isusa ni njegovih učenika , ukrcali su se u lađe i otplovili na drugu stranu jezera , u Kafarnaum , ne bi li pronašli Isusa .
Kad su stigli onamo , pronašli su ga i upitali : " Učitelju , kad si došao ovamo ? "
Isus im odgovori : " Vi uistinu želite biti sa mnom jer ste se nasitili onih kruhova , a ne zato što ste razumjeli značenje čuda koja sam činio .
Ne pribavljajte sebi propadljivu hranu , već hranu koja ostaje za vječni život što će vam ga dati Sin Čovječji . Jer ga je Bog Otac za to ovlastio . "
" Što nam je činiti da bismo radili ono što Bog hoće ? " pitali su .
" Bog hoće da vjerujte u onoga koga je on poslao " , odgovori Isus .
" Kakav ćeš nam znak dati " , pitali su , " da bismo ga vidjeli i povjerovali ti ? Kakvo ćeš djelo učiniti ?
Uostalom , naši su preci jeli manu dok su putovali pustinjom ! U Svetom pismu stoji : ' Dao im je za jelo kruh s neba . ' "
Isus im reče : " Zaista vam kažem , nije im ga Mojsije dao . Dao im ga je moj Otac . A sada vam nudi kruh s neba , istinski kruh .
Pravi je Božji kruh onaj koga je Bog poslao s neba i koji svijetu daje život . "
" Gospodine , " kazaše , " daj nam uvijek toga kruha . "
Isus im odgovori : " Ja sam kruh života . Tko dolazi k meni , neće nikad više ogladnjeti . Koji vjeruju u mene , neće ožednjeti nikada .
Ali , kao što vam rekoh , gledali ste me , a ipak ne vjerujete .
Ali svi oni koje mi je Otac dao , doći će k meni a takve sigurno neću odbaciti .
Jer ja sam sišao s neba da vršim volju Boga koji me poslao , a ne svoju volju .
A Božja je volja da ne izgubim nijednoga od onih koje mi je on dao , nego da ih u posljednji dan uskrisim u vječni život .
Jer je volja mojeg Oca da svatko tko vidi njegova Sina i tko vjeruje u njega ima vječni život te da ga ja uskrisim u posljednji dan . "
Židovi su počeli mrmljati protiv njega zato što je o sebi rekao : " Ja sam kruh koji je sišao s neba . "
" Pa to je Isus , Josipov sin " , govorili su . " Znamo mu i oca i majku . Kako sad može reći : ' Sišao sam s neba ? ' "
Ali Isus im odgovori : " Ne prigovarajte međusobno !
Nitko ne može doći k meni ako ga ne privuče Otac koji me je poslao , a ja ću sve takve oživjeti u posljednji dan .
Kao što je zapisano u Svetome pismu : ' Svi će biti učenici Božji . ' Kojima Otac govori i koji primaju njegovu pouku , doći će k meni .
To ne znači da je netko vidio Oca , jer sam ga jedini vidio ja koji od njega dolazim .
Zaista vam kažem , tko vjeruje u mene , ima vječni život .
Ja sam kruh života .
Vaši su preci jeli manu u pustinji , ali svi su poumirali .
Ovaj kruh s neba , međutim , svakomu tko ga jede daje vječni život .
Ja sam živi kruh koji je sišao s neba . Jede li tko ovaj kruh , živjet će zauvijek . Kruh koji ću ja dati jest moje tijelo što ću ga predati za život svijeta . "
Nato se Židovi počnu međusobno prepirati govoreći : " Kako nam ovaj može dati svoje tijelo za jelo ? "
Isus im zato ponovno reče : " Zaista vam kažem , ne jedete li tijela Sina Čovječjega i ne pijete li njegove krvi , ne možete u sebi imati vječni život .
Ali tko god jede moje tijelo i pije moju krv , ima vječni život i ja ću ga uskrisiti u posljednji dan .
Jer je moje tijelo prava hrana , a moja krv pravo piće .
Tko jede moje tijelo i tko pije moju krv , ostaje u meni i ja ostajem u njemu .
Kao što me je poslao živi Otac i kao što ja živim zaradi Oca , tako će i oni koji mene blaguju živjeti zaradi mene .
Ja sam pravi kruh koji je sišao s neba , a ne onakav kakav su jeli vaši oci i svejedno pomrli . Tko jede ovaj kruh , živjet će zauvijek . "
To je rekao poučavajući u sinagogi u Kafarnaumu .
Mnogi njegovi učenici kazaše : " To su vrlo teške riječi . Tko bi razumio što je htio reći ? "
Isus je znao da njegovi učenici prigovaraju pa im reče : " Zar vas to sablažnjava ?
A što ćete pomisliti ako vidite Sina Čovječjega kako se vraća u nebo ?
Sveti Duh je taj koji daje vječni život . Ljudskim naporima ne može se ništa postignuti . A same riječi koje sam vam rekao jesu Duh i život .
Pa ipak , neki od vas mi ne vjeruju . " Jer je Isus od početka znao tko u njega ne vjeruje i tko je onaj koji će ga izdati .
I još reče : " Na to sam mislio kad sam vam rekao da nitko ne može doći k meni ako ga Otac ne privuče . "
Mnogi se učenici tada povuku i nisu ga više slijedili .
Tada se Isus okrene Dvanaestorici i upita ih : " Hoćete li i vi otići ? "
Šimun Petar mu odgovori : " Gospodine , kome da odemo ? Samo ti imaš riječi koje daju vječni život ,
a mi vjerujemo i znamo da si ti Svetac Božji . "
Zatim im Isus reče : " Sâm izabrah vas Dvanaestoricu , a ipak je jedan od vas đavao . "
Govorio je o Judi , sinu Šimuna Iškariotskoga , jednome od Dvanaestorice koji ga je poslije izdao .
Nakog toga je Isus obilazio Galileju . Htio je izbjegnuti Judeju , gdje su ga židovski vođe kanili ubiti .
Približavao se Blagdan sjenica , jedan od židovskih godišnjih blagdana ,
pa su ga njegova braća nagovarala da ode u Judeju na svetkovinu . " Otiđi odavde u Judeju , tako da tvoji učenici mogu vidjeti čudesa koja činiš " , rekoše mu .
" Ne možeš postati slavnim kad se ovako skrivaš . Ako si tako velik , dokaži to svijetu ! "
Jer mu ni njegova braća nisu vjerovala .
" Moje vrijeme još nije došlo , " odgovori im Isus , " ali vi možete otići kad god zaželite jer je za vas vrijeme uvijek pogodno .
Svijet vas ne mrzi , ali mene mrzi jer svjedočim o njemu da su mu djela zla .
Samo vi idite , a ja ću doći poslije jer se još nije ispunilo moje vrijeme . "
Tako im reče i ostane u Galileji .
Ali pošto su njegova braća otišla na proslavu , pođe i on , samo kradomice , držeći se podalje od mnoštva .
Židovski vjerski vođe pokušali su ga pronaći na svetkovini i neprestano su zapitkivali je li ga tko vidio .
O njemu se u narodu mnogo raspravljalo . Jedni su govorili : " On je divan ! " dok su drugi tvrdili : " Nije ; obmanjuje narod . "
Ali nitko ga se nije usudio javno zagovarati jer su se ljudi bojali židovskih vjerskih vođa .
A Isus usred svetkovine ode u Hram i počne javno propovijedati .
Kad su ga čuli , židovski se vođe iznenade . " Kako on tako dobro poznaje Sveto pismo , a nikada nije pohađao naše škole ? " pitali su se .
Nato im Isus reče : " Moja pouka nije od mene , nego od Boga koji me je poslao .
Želi li tko činiti Božju volju , znat će je li moje učenje od Boga ili govorim sam od sebe .
Tko iznosi vlastite zamisli , traži slavu za sebe , ali tko želi iskazati čast onome koji ga je poslao , zaista je istinit i u njemu nema nepravednosti .
Nitko od vas ne poštuje Mojsijev zakon ! Štoviše , pokušavate me ubiti ! "
" Opsjeo te zloduh ! " odgovori mu svjetina . " Tko bi te htio ubiti ? "
Isus im odvrati : " U subotu sam iscijelio čovjeka i to vas je zaprepastilo .
Ali i vi radite subotom kad provodite Mojsijev zakon o obrezanju . Taj je običaj , zapravo , stariji od Mojsijeva zakona ; on potječe od praotaca .
Ako dakle pravi trenutak za obrezanje vaših sinova padne u subotu , obavit ćete ga da ne biste prekršili Mojsijev zakon . Zašto onda mene osuđujete što sam u subotu posve iscijelio onoga čovjeka ?
Ne sudite prema onome što vidite , već pravedno prosuđujte . "
Neki su Jeruzalemci međusobno govorili : " Nije li to onaj kojega žele ubiti ?
A evo , ovdje javno propovijeda i ništa mu ne kažu . Ne znači li to možda da su naši poglavari ipak shvatili kako je on uistinu Krist ?
Ali ipak , kako bi to bilo moguće ? Jer za ovoga znamo gdje je rođen , a kad se pojavi Krist , nitko neće znati odakle dolazi . "
Nato Isus , koji je poučavao u Hramu , poviče : " Vi me dakle poznajete i znate odakle dolazim ? Nisam ja došao sâm od sebe , nego od Istinitoga koji me je poslao .
Poznajem ga jer sam bio s njime i on me je poslao k vama . "
Od tada su židovski poglavari vrebali da ga uhvate , ali ga ipak nitko nije ni taknuo jer još nije došlo njegovo vrijeme .
Mnogi iz mnoštva u Hramu povjerovali su u njega . " Kakva bi još čuda trebalo očekivati od Krista kad dođe a da ih ovaj već nije učinio ? " govorili su .
Kad su farizeji čuli kakvo je raspoloženje u mnoštvu , skupa sa svećeničkim poglavarima pošalju stražare da uhvate Isusa .
Ali Isus im reče : " Još ću neko vrijeme biti ovdje s vama , a onda ću se vratiti onome koji me je poslao .
Tražit ćete me , ali me nećete naći . I nećete moći onamo gdje ću ja biti . "
Ta je izjava zbunila židovske vođe . " Kamo ovaj kani otići a da mi onamo ne možemo ? " pitali su se . " Možda misli otići iz zemlje među rasijane Židove ili čak poučavati Grke ?
Na što misli kad kaže da ćemo ga tražiti , a da ga nećemo naći i : ' Nećete moći onamo gdje ću ja biti ' ? "
Na posljednji , veliki dan blagdana Isus poviče mnoštvu : " Ako je tko žedan , neka dođe k meni i neka pije !
Jer Sveto pismo kaže da će iz nutrine svakoga tko u mene vjeruje poteći rijeke žive vode . "
Govorio je o Svetom Duhu koji će biti dan svima koji vjeruju u njega . Ali Sveti Duh još nije bio dan jer se Isus još nije vratio u svoju slavu , u nebo .
Kad je mnoštvo to čulo , neki su kazali : " Ovaj je čovjek sigurno Prorok . "
Drugi su rekli : " On je zaista Krist . " A bilo ih je koji su mislili : " Ne , on ne može biti Krist ! Zar će Krist doći iz Galileje ?
Jer Sveto pismo jasno govori da će se Krist roditi od kraljevske Davidove loze , u Betlehemu , gdje se i David rodio . "
Tako u mnoštvu zbog njega nasta podjela .
Neki su ga pokušali uhvatiti , ali ga nitko nije ni dirnuo .
Stražari iz Hrama , poslani da ga uhvate , vrate se svećeničkim poglavarima i farizejima , a oni ih upitaju : " Zašto ga niste doveli ? "
" Još nitko nikada nije govorio kao taj čovjek " , odgovore im oni .
" Pa nije valjda i vas zaveo ? " okome se na njih farizeji .
" Vjeruje li ijedan od nas židovskih poglavara ili farizeja da je on Krist ?
Vjeruje mu glupa svjetina koja ne poznaje Zakon . Oni su ionako prokleti . "
Tada progovori Nikodem , židovski vođa koji je potajno došao Isusu na razgovor .
" Je li zakonski osuditi čovjeka prije nego što se sasluša i ne ustanovi što je učinio ? " upita on .
" Zar si i ti bijedni Galilejac ? Pogledaj u Sveto pismo i sam se uvjeri da iz Galileje neće doći nikakav prorok ! " odgovore mu .
Sastanak je tada prekinut i svi su se razišli domovima .
Isus se vrati na Maslinsku goru ,
no rano sljedećeg jutra opet dođe u Hram . Mnoštvo se ubrzo okupi oko njega , a on sjedne i počne ih poučavati .
Dok je govorio , židovski poglavari i farizeji dovedu mu neku ženu uhvaćenu u preljubu . Postave ju ispred radoznaloga mnoštva .
" Učitelju , " rekoše Isusu , " ova je žena zatečena u sâmome činu preljuba .
Mojsijev nam zakon kaže da bismo ju trebali kamenovati . Što ti na to kažeš ? "
Htjeli su ga navesti da kaže nešto zbog čega bi ga mogli optužiti , ali Isus se samo sagnuo i počeo pisati prstom po prašini .
Kako su i dalje zahtijevali da im odgovori , on se uspravi i reče im : " Pa dobro , kamenujte ju - ali neka prvi baci kamen na nju onaj od vas koji još nikada nije zgriješio ! "
Zatim se ponovno sagne i nastavi pisati po tlu .
A vjerski se poglavari krišom raziđu jedan po jedan , počevši od najstarijega . Isus ostane ispred mnoštva sam sa ženom .
Opet se uspravi i reče joj : " Gdje su tvoji tužitelji , ženo ? Zar te nijedan nije osudio ? "
" Nijedan , Gospodine " , odgovori žena . A Isus joj reče : " Ni ja te ne osuđujem . Idi i ne griješi više ! "
Isus ponovno reče narodu : " Ja sam svjetlo svijeta . Tko me slijedi , neće se spoticati u tami , već će imati svjetlo koje vodi u život . "
Farizeji mu odgovore : " To što o sebi govoriš nije istina ! "
Isus reče : " Govorim istinu , iako svjedočim sam o sebi , jer znam odakle sam došao i kamo idem . A vi to ne znate .
Vi o meni sudite prema ljudskim mjerilima , ali ja nikoga ne osuđujem .
A i kad bih sudio , bio bi to potpuno pravedan sud jer nisam sâm - uza me je Otac koji me poslao .
Vaš zakon kaže da svjedočanstvo dvojice , ako je istovjetno , valja prihvatiti kao istinito .
Evo , ja svjedočim za sebe , a moj je Otac koji me je poslao drugi svjedok . "
" Gdje ti je Otac ? " upitaju ga . Isus im odgovori : " Ne znate tko sam ja , pa ne znate ni tko mi je Otac . Kad biste mene poznavali , znali biste i njega . "
Isus je sve to rekao u hramskoj riznici dok je poučavao u Hramu . Pa ipak , nisu ga uhitili jer još nije došlo njegovo vrijeme .
Poslije im Isus ponovno reče : " Ja odlazim , a vi ćete me tražiti i umrijet ćete u svojim grijesima . Kamo ja idem , vi ne možete doći . "
Židovi se nato stanu pitati : " Da se možda ne kani ubiti ? Na što je mislio kad je rekao : ' Kamo ja idem , vi ne možete doći ' ? "
On im tada reče : " Vi ste odozdol , a ja sam odozgor . Vi ste od ovoga svijeta , a ja nisam .
Eto , zato sam rekao da ćete umrijeti u svojim grijesima . Jer ne povjerujete li da sam onaj koji kažem da jesam , umrijet ćete u svojim grijesima . "
" Reci nam tko si " , tražili su . On odgovori : " Ja sam onaj koji vam od početka i tvrdim da jesam .
Imao bih mnogo toga za vas kazati i osuditi vas za mnogošto , ali neću jer govorim samo ono što mi kaže onaj koji me poslao , a on je Istiniti . "
Oni , međutim , nisu razumjeli da im govori o Ocu .
Stoga Isus reče : " Kad podignete Sina Čovječjega na križ , shvatit ćete da sam ja taj i da vam nisam govorio vlastite misli , nego samo ono što me je Otac naučio .
Onaj koji me je poslao sa mnom je . Ne ostavlja me samoga zato što uvijek činim ono što je njemu ugodno . "
Mnogi koji su ga čuli da to govori povjeruju u njega .
Tada Isus reče Židovima koji su mu povjerovali : " Uistinu ste moji učenici ako živite onako kako vam kažem .
Upoznat ćete istinu , a istina će vas osloboditi . "
" Ali mi smo Abrahamovi potomci " , kazaše oni . " Nikad nismo nikome robovali . Kako to misliš - ' oslobodit će vas ' ? "
Isus im odgovori : " Svi ste vi robovi grijeha .
Rob nema stalnog mjesta u obitelji , ali sin joj zauvijek pripada .
Ako vas , dakle , Sin oslobodi , zaista ćete biti slobodni .
Znam da ste Abrahamovi potomci , ali ipak me neki od vas žele ubiti jer moja riječ ne nalazi odjeka u vašim srcima .
Govorim vam ono što sam vidio kad sam bio kod Oca . Ali vi ipak slijedite savjet svojega oca . "
" Naš je otac Abraham " , odgovore oni . " Da vam je Abraham otac , " reče im Isus , " slijedili biste njegov dobar primjer .
Umjesto toga , pokušavate me ubiti - samo zato što sam vam govorio istinu koju sam čuo od Boga . Takvo što Abraham nikad ne bi učinio !
Ne ; kad tako postupate , slušate svojega pravog oca . " " Nismo mi rođeni iz preljuba - naš pravi otac je sâm Bog " , odgovore mu .
Isus im reče : " Kad bi bilo tako , voljeli biste i mene jer sam od Boga izišao i došao k vama . Nisam sâm došao , nego me je on poslao .
Zašto ne možete shvatiti što vam govorim ? Zato što niste kadri slušati moju riječ .
Jer vam je otac đavao , pa volite činiti zlo koje on čini . On je od početka ubojica i mrzi istinu , jer u njemu nema ni trunka istine . Kad laže , govori što je njegovo jer je lažac i otac laži .
Zato meni ne vjerujete kad vam govorim istinu .
Koji mi od vas može dokazati i jedan jedini grijeh ? Ako vam govorim istinu , zašto mi ne vjerujete ?
Komu je Otac Bog , rado sluša Božje riječi . Vi ih ne slušate zato što niste njegova djeca . "
" Nismo li mi dobro rekli da si Samarijanac i da si opsjednut zloduhom ? "
Isus reče : " Nisam ja opsjednut zloduhom , već poštujem svojeg Oca , a vi me prezirete .
Ionako ne tražim da sebe proslavim . Bog tako želi i On je sudac .
Zaista vam kažem , tko je poslušan mojim riječima , nikada neće umrijeti . "
" Sad znamo da te opsjeo zloduh " , rekoše mu židovski vođe . " Abraham je umro kao i najveći proroci , a ti pak tvrdiš da onaj koji sluša tvoje riječi neće nikad umrijeti .
Zar si ti veći od našeg oca Abrahama , koji je umro ? I od proroka , koji su pomrli ? Pa kime se ti praviš ? "
Isus im tada reče : " Hvalim li sâm sebe , to ništa ne vrijedi - no mene proslavlja moj Otac . Za njega vi tvrdite da je vaš Bog ,
a uopće ga ne poznajete . Ali ja ga poznajem . Kad bih rekao da ga ne poznajem , bio bih lažac kao i vi . No istina je da ga poznajem i da slušam njegove riječi .
Vaš se otac Abraham radovao mojemu dolasku . Vidio ga je i jako se razveselio . "
Židovski poglavari rekoše : " Nemaš još ni pedeset godina , a kažeš da si vidio Abrahama ! "
Isus im odvrati : " Zaista vam kažem , Ja jesam , još prije nego što je Abraham i rođen . "
Nato židovski poglavari pograbe kamenje da ga ubiju , ali Isus kradomice iziđe iz Hrama .
Prolazeći onuda , ugleda čovjeka slijepoga od rođenja .
Učenici ga zapitaju : " Učitelju , zašto se ovaj čovjek rodio slijep ? Zbog svojih grijeha ili zbog grijeha svojih roditelja ? "
" Ni zbog svojih , ni zbog roditeljskih grijeha , " odgovori Isus , " već zato da se na njemu očituju Božja djela .
Brzo mi je činiti djela koja mi je dao onaj koji me poslao . Bliži se tama u kojoj prestaje svako djelo .
Ali dok sam na svijetu , svjetlo sam svijeta . "
Zatim pljune na zemlju , od pljuvačke načini blato , premaže njime slijepčeve oči i reče mu :
" Idi i operi se u ribnjaku Siloamu . " ( Siloam znači ' Poslan ' . ) Čovjek ode kamo ga je poslao , umije se i vrati se gledajući .
Susjedi i svi oni koji su ga prije poznavali kao slijepog prosjaka pitali su jedni druge : " Zar je to onaj slijepi prosjak ? "
Jedni su govorili : " Jest " , a drugi opet : " Nije ; to ne može biti isti čovjek , ali neobično mu je sličan . " Prosjak je pak tvrdio : " Ja sam taj isti čovjek . "
Nato ga zapitaše kako to da vidi . " Što ti se dogodilo ? "
" Neki je čovjek , imenom Isus , načinio blato , premazao mi njime oči i rekao da odem do ribnjaka Siloama i da sperem blato . Učinio sam tako i sad vidim ! " ispriča im čovjek .
" Gdje je sada taj čovjek ? " zapitaju ga . " Ne znam " , odgovori .
Tada bivšega slijepca odvedu farizejima .
Toga je dana , kad je Isus napravio blato i vratio mu vid , bila subota .
Farizeji su ga iznova o svemu ispitali . On im opet reče : " Premazao mi je oči blatom , a onda sam se umio i progledao ! "
Neki farizeji kazaše : " Onda taj Isus nije od Boga jer krši subotu . " Drugi su pak rekli : " Ali kako bi običan grešnik mogao činiti takva čuda ? " I tako među njima nastane velik razdor .
Nakon toga farizeji opet upitaju nekadašnjeg slijepca : " Što ti kažeš o tom čovjeku koji ti je vratio vid ? " " On je prorok " , odgovori čovjek .
Židovski poglavari nisu vjerovali da je on zaista bio slijep i da je progledao sve dok nisu dozvali njegove roditelje
i zapitali ih : " Je li ovo vaš sin za kojega tvrdite da se slijep rodio ? Kako to da sada vidi ? "
Roditelji odgovore : " Znamo da je ovo naš sin i da se rodio slijep .
Ali ne znamo što mu se dogodilo da je odjednom progledao ni tko mu je to učinio . Dovoljno je star da sam govori . Njega upitajte ! "
Tako su rekli zbog straha od židovskih poglavara koji su objavili da će svatko tko prizna Isusa za Mesiju biti izopćen .
Zato odgovore : " Dovoljno je star da sam govori . Njega upitajte ! "
Farizeji tada drugi put pozovu bivšega slijepca : " Odaj slavu Bogu , a ne Isusu jer znamo da je on grešnik . "
" Je li grešnik , ne znam , " odgovori čovjek , " ali jedno znam : bio sam slijep , a sada vidim . "
" Ali što ti je učinio ? " upitaju ga . " Kako ti je vratio vid ? "
" Već sam vam jedanput rekao , ali me niste slušali . Zašto želite opet čuti ? Zar i vi kanite postati njegovim učenicima ? "
Tada ga počnu vrijeđati : " Ti si njegov učenik , a mi smo Mojsijevi učenici .
Znamo da je Bog govorio Mojsiju , a za ovoga ne znamo ništa , pa čak ni odakle je ! "
" To i jest čudno " , odgovori čovjek . " Vratio mi je vid , a vi još ne znate ni odakle je .
Znamo da Bog ne sluša grešnike , ali sluša one koji ga poštuju i vrše njegovu volju .
Nikada se još nije čulo da je tko vratio vid slijepcu od rođenja .
Da taj čovjek nije od Boga , ne bi mogao takvo što učiniti . "
" Zar ćeš nas ti učiti , koji si rođen u grijehu ? " poviču oni i izbace ga iz sinagoge .
Kad je Isus čuo što se dogodilo , pronađe čovjeka i reče mu : " Vjeruješ li u Sina Čovječjega ? "
Čovjek odgovori : " A tko je on , gospodine , da u njega vjerujem ? "
" Vidio si ga već " , reče mu Isus . " Upravo razgovara s tobom . "
A čovjek reče : " Da , Gospodine , vjerujem ! " i padne ničice pred Isusom .
Isus tada reče : " Došao sam na osudu svijetu : da progledaju oni koji ne vide te da oslijepe oni koji vide . "
Farizeji koji su ondje stajali zapitaju ga : " Tvrdiš li ti to da smo mi slijepi ? "
" Da ste slijepi , ne biste imali grijeha " , odgovori im Isus . " Ali vaš grijeh ostaje jer tvrdite da vidite . "
" Zaista vam kažem , svatko tko u ovčinjak ne ulazi na vrata , nego se šulja preko zida , sigurno je lopov i razbojnik .
Jer pastir ulazi na vrata .
Njemu vratar otvara vrata , a ovce slušaju njegov glas i dolaze mu . On svoje ovce zove imenom te ih izvodi van .
Ide pred njima , a one ga slijede jer mu poznaju glas .
Za strancem neće poći , već će od njega pobjeći jer ne poznaju glas tuđinca . "
Oni koji su čuli tu Isusovu prispodobu nisu shvatili što je njome htio reći .
Zato im ju on objasni : " Zaista vam kažem , ja sam vrata ovcama .
Svi koji su došli prije mene bili su lopovi i razbojnici . Ali prave ih ovce nisu poslušale .
Ja sam vrata . Koji su ušli kroz vrata , bit će spašeni , ulazit će i izlaziti te nalaziti zelenu pašu .
Nakana je lopova da ukrade , zakolje i uništi . Ja sam došao da dadem vječni život , i to da ga imaju u izobilju .
Ja sam dobri pastir . Dobri pastir daje svoj život za ovce .
Najamnik će pobjeći i napustiti ovce kad vidi da dolazi vuk jer nisu njegove i jer on nije njihov pastir . Vuk ih onda grabi i razgoni stado .
Najamnik bježi jer je unajmljen i ne mari za ovce .
Ja sam dobri pastir . Poznajem svoje ovce i one poznaju mene ,
kao što Otac poznaje mene i kao što ja poznajem Oca . Ja dajem svoj život za ovce .
Imam i drugih ovaca , koje nisu iz ovog ovčinjaka . I njih mi valja dovesti . One će čuti moj glas , pa će tako biti jedno stado s jednim pastirom .
Otac me voli jer dajem svoj život da bih ga opet mogao uzeti .
Nitko mi ga ne može oduzeti bez mojega pristanka ; dobrovoljno dajem svoj život . Imam vlast dati ga i uzeti ga natrag . Tu mi je zapovijed dao Otac . "
Kad to reče , Židovi opet ostanu podijeljenih mišljenja .
Neki su govorili : " Opsjednut je zloduhom i luduje . Čemu slušati takvog čovjeka ? "
" Ne govori kao da je opsjednut " , govorili su drugi . " Zar bi zloduh mogao slijepcu vratiti vid ? "
U Jeruzalemu bijaše zima . Svetkovao se Blagdan Posvete Hrama .
Isus je prolazio Salomonovim trijemom u Hramu .
Opkole ga židovski vođe i upitaju ga : " Dokle ćeš nas držati u nedoumici ? Ako si ti Krist , otvoreno nam to reci . "
" Već sam vam rekao pa mi niste vjerovali " , odgovori im Isus . " Dokaz su djela koja činim u ime svojeg Oca .
Ali vi mi ne vjerujete jer niste od mojega stada .
Moje ovce slušaju moj glas , ja ih poznajem i one me slijede .
Dajem im vječni život te neće nikad propasti . Nitko ih neće oteti iz moje ruke
jer mi ih je dao Otac , a on je jači od svih . Zato ih nitko ne može ugrabiti iz Očeve ruke .
Ja i Otac jedno smo ! "
Tada židovski vođe opet pograbe kamenje da ga kamenuju .
Isus im reče : " Po Božjemu sam nalogu učinio mnoga dobra djela da pomognem narodu . Za koje me od tih djela želite kamenovati ? "
" Ne činimo to zbog dobrih djela , " odgovore oni , " već zbog svetogrđa . Običan si čovjek , a praviš se Bogom . "
" Ne piše li u vašem zakonu : ' Ja rekoh , vi ste bogovi ! ' " odgovori on .
" Ako dakle Sveto pismo , koje se ne može promijeniti , bogovima naziva ljude kojima je upućena Božja riječ ,
zašto meni , koga je Otac poslao u svijet i posvetio , kažete da hulim zato što kažem : ' Sin sam Božji ' ?
Nemojte mi vjerovati ako ne činim djela svojega Oca .
Ali ako ih činim , vjerujte barem tim djelima kad već meni ne vjerujete . Uvjerite se da je Otac u meni i ja u njemu . "
Tada ga opet pokušaju uhvatiti , no on im umakne .
Prijeđe na drugu stranu Jordana , na mjesto gdje je prije Ivan krstio , i ondje ostane .
Mnogi pođu za njim . " Ivan nije činio čudesa , " govorili su ljudi među sobom , " ali sve što je prorekao za ovog čovjeka bila je istina . "
I mnogi ondje povjeruju u njega .
Neki se čovjek imenom Lazar razbolio . Živio je u Betaniji sa sestrama Marijom i Martom .
Bila je to ona Marija koja je izlila dragocjenu miomirisnu pomast na Gospodinove noge i otrla ih svojom kosom . Kako im je brat Lazar bio bolestan ,
sestre pošalju Isusu poruku : " Gospodine , tvoj je voljeni prijatelj teško bolestan . "
Kad je Isus to čuo , reče : " Njegova bolest nije na smrt , nego na Božju slavu . Božji Sin će se ovom prigodom proslaviti . "
Iako je Isus žarko volio Martu , Mariju i Lazara ,
nije odmah krenuo , nego je ostao još dva dana u mjestu u kojemu se nalazio .
Nakon dva dana napokon reče učenicima : " Hajdemo natrag u Judeju ! "
Ali učenici se usprotive . " Učitelju , " rekoše mu , " zar te nisu prije nekoliko dana židovski vođe u Judeji htjeli ubiti , a ti hoćeš onamo ? "
Isus odgovori : " Dvanaest ura traje dan i oni koji hodaju u svjetlu neće se spotaknuti jer vide svjetlo ovoga svijeta .
Koji hodaju u mraku , spotiču se jer u sebi nemaju svjetla . "
Zatim reče : " Naš prijatelj spava , ali idem ga probuditi ! "
Učenici su rekli : " Gospodine , ako spava , znači da mu je bolje ! "
Mislili su da Isus želi reći kako Lazar zaista spava , ali Isus je htio kazati da je umro .
Tada im posve otvoreno reče : " Lazar je umro .
Radi vas se radujem što nisam bio ondje jer će vam ovo biti nova prilika da vjerujete u mene . Hajdemo k njemu ! "
Nato Toma , zvani Blizanac , reče drugim učenicima : " Hajdemo i mi s njime umrijeti ! "
Kad je Isus došao u Betaniju , rekoše mu da Lazar već četiri dana leži u grobu .
Betanija je od Jeruzalema bila udaljena otprilike tri kilometra ,
pa je mnogo Židova došlo izraziti sućut i utješiti Martu i Mariju zbog gubitka brata .
Kad je Marta čula da Isus stiže , pođe mu u susret , a Marija ostane u kući .
Marta reče Isusu : " Gospodine , da si ti bio ovdje , moj brat ne bi umro .
Ali ipak znam da će ti Bog dati sve što od njega zatražiš . "
" Tvoj će brat uskrsnuti ! " reče joj Isus .
" Hoće " , reče Marta , " kad i svi drugi , o uskrsnuću u posljednji dan . "
" Ja sam uskrsnuće i život " , reče joj Isus . " Tko u mene vjeruje , ako i umre , živjet će .
Tko god je živ i vjeruje u mene , neće nikada umrijeti . Vjeruješ li u to , Marta ? "
" Da , Gospodine , " odgovori ona , " vjerujem da si ti Krist , Božji Sin koji je došao na svijet . "
Zatim ode natrag Mariji i krišom joj reče : " Stigao je Učitelj i želi te vidjeti . "
Marija brzo ustane i odmah pođe k njemu .
Isus je još bio izvan sela , na mjestu gdje ga je susrela Marta .
Kada su Židovi koji su bili u Marijinoj kući i tješili je vidjeli da tako žurno odlazi , pođu za njom . Mislili su , naime , da ide na grob oplakivati brata .
Kad je Marija stigla do Isusa , padne pred njim ničice i reče : " Gospodine , da si ti bio ovdje , moj brat ne bi umro ! "
Kad Isus ugleda nju i Židove koji su došli s njom kako plaču , ostane duboko dirnut i potresen .
" Kamo ste ga položili ? " upita ih . " Dođi i pogledaj " , odgovore .
Isus zaplače .
" Bili su bliski prijatelji " , govorili su Židovi . " Gledajte kako ga je volio ! "
Neki rekoše : " Zar taj koji je slijepcu vratio vid nije mogao spriječiti Lazarovu smrt ? "
Isus se opet duboko ražalosti . Uto stignu do groba . Bila je to špilja s teškim kamenom navaljenim na otvor .
" Odmaknite kamen ! " zapovjedi Isus . Ali pokojnikova sestra Marta reče : " Gospodine , mora da je vonj već strašan jer je prošlo četiri dana otkako je umro . "
" Nisam li ti rekao da ćeš , budeš li vjerovala , vidjeti Božju slavu ? " upita ju Isus .
I tako odmaknu kamen s groba . Isus pogleda u nebo i reče : " Hvala ti , Oče , što si me uslišao .
Znam da me ti uvijek uslišavaš , ali to sam rekao zbog ovih ljudi , kako bi vjerovali da si me ti poslao . "
Zatim glasno vikne : " Lazare , iziđi ! "
I Lazar iziđe - sav u povojima i lica zamotana u ručnik . Isus im reče : " Odvežite ga i pustite ga da ide ! "
Kad brojni Židovi koji su bili s Marijom ugledali što se dogodilo , napokon povjeruju u njega .
Ali neki odu javiti farizejima što je Isus učinio .
Stoga svećenički glavari i farizeji sazovu Veliko vijeće da se dogovore što učiniti . " Što da radimo ? " pitali su jedan drugoga . " Jer ovaj čovjek zaista čini čudesa .
Ako ga pustimo na miru , sav će ga narod slijediti i povjerovati u njega , a onda će doći rimska vojska , pobiti nas i preuzeti vlast . "
A jedan od njih , Kajfa , koji je te godine bio veliki svećenik , reče : " Ništa vi ne znate !
Ne razumijete da je za vas bolje da ovaj jedan čovjek umre za narod , umjesto da sav narod izgine ! "
Kajfa to nije rekao po vlastitoj pameti . On je te godine bio veliki svećenik te je tako prorekao da će Isus umrijeti za sav narod ,
i to ne samo za izraelski narod već da bi okupio svu Božju djecu rasutu po svijetu .
Toga dana istaknuti židovski vođe odluče ubiti Isusa .
Zbog toga se Isus više nije javno kretao među Židovima , već ode u blizinu pustinje , u Efraim , i ondje ostane s učenicima .
Bližio se židovski blagdan Pasha , pa su mnogi ljudi dolazili u Jeruzalem nekoliko dana prije kako bi prije početka svetkovine obavili obred očišćenja .
Željeli su vidjeti Isusa . Razgovarajući u Hramu , pitali su jedni druge : " Što mislite , hoće li doći na Pashu ? "
U međuvremenu su glavni svećenici i farizeji zapovjedili da svatko tko dozna gdje je Isus mora to odmah prijaviti kako bi ga uhvatili .
Šest dana prije početka svetkovine Pashe Isus je stigao u Betaniju , gdje je živio Lazar kojega je uskrisio od mrtvih .
U Isusovu čast prirede gozbu . Marta je posluživala , a Lazar je sjedio s njim za stolom .
Tada Marija uzme litru skupocjena nardova mirisna ulja , pomaže Isusu noge i otre ih svojom kosom . Sva se kuća napuni mirisom .
Ali Juda Iškariotski - jedan od Isusovih učenika , koji ga je poslije izdao , reče :
" To je mirisno ulje stajalo cijelo bogatstvo . Trebalo ga je prodati , a novac dati siromasima . "
Nije to rekao zato što je mario za siromahe , nego zato što bijaše kradljivac koji je potajno uzimao novac učenika za koji je bio zadužen .
Isus mu odgovori : " Pusti ju ! To je učinila da me pripremi za ukop .
Siromaha će uvijek biti da im možete pomagati , a ja neću još dugo biti s vama . "
Kad su mnogi iz Jeruzalema čuli da je Isus ondje , sjate se da bi vidjeli ne samo njega nego i Lazara kojega je Isus uskrisio od mrtvih .
Tada svećenički glavari odluče ubiti i Lazara
jer su zbog njega mnogi Židovi napuštali njih i vjerovali u Isusa .
Sutradan se mjestom pročulo da Isus putuje prema Jeruzalemu , pa veliko mnoštvo , okupljeno zbog Pashe ,
uzme palmine grane i pođe mu u susret ulicom kličući : " Slava Bogu ! Blagoslovljen koji dolazi u ime Gospodnje ! Živio kralj Izraelov ! "
Isus pronađe mlado magare i sjedne na njega kako bi se ispunilo proročanstvo :
" Ne boj se , narode izraelski ! Evo , dolazi tvoj Kralj sjedeći na magaretu . "
Njegovi učenici tada još nisu shvatili da se tako ispunjuje proročanstvo . Ali kada se Isus poslije vratio u svoju slavu , u nebo , sjetili su se da se to proročanstvo iz Svetoga pisma obistinilo pred njihovim očima .
A ljudi iz mnoštva koji su vidjeli kako je Isus prizvao Lazara natrag u život svjedočili su o tome drugima .
U susret mu iziđe silno mnoštvo ljudi jer su čuli za to nevjerojatno čudo .
Tada farizeji rekoše : " Ništa nismo postignuli ! Pogledajte , svi odlaze za njim ! "
Neki Grci koji su došli u Jeruzalem na svetkovinu Pashe
priđu Filipu , koji je bio iz Betsaide u Galileji , pa mu rekoše : " Gospodine , htjeli bismo upoznati Isusa . "
Filip je to prenio Andriji , pa su onda skupa otišli kazati Isusu .
Isus reče : " Došlo je vrijeme da se otkrije prava slava Sina Čovječjega .
Zaista vam kažem , ne padne li pšenično zrno u tlo i ne umre li , ostaje samo . Umre li , naprotiv , donijet će mnogo roda .
Tko voli svoj život , izgubit će ga , a tko prezre život u ovome svijetu , sačuvat će ga za vječni život .
Svi koji žele biti mojim učenicima moraju doći i slijediti me jer moje sluge moraju biti ondje gdje sam ja . A budu li me slijedili , moj će ih Otac poštivati .
Sad mi je duša duboko potresena . Zar da Oca molim : ' Oče , spasi me od ovoga što me čeka ' ? A zbog toga sam i došao !
Oče , proslavi svoje ime ! " Tada se začuje glas s neba : " Već sam ga proslavio i opet ću ga proslaviti ! "
Kad je to čulo mnoštvo , neki pomisle da je zagrmjelo , dok su drugi kazali da je Isusu progovorio anđeo .
Tada im Isus reče : " Glas je govorio radi vas , a ne radi mene .
Sad je vrijeme suda ovome svijetu ! Sada će knez ovoga svijeta , Sotona , biti izbačen !
A kad ja budem uzdignut sa zemlje , sve ću ljude privući k sebi . "
To je rekao da istakne kakvom će smrću umrijeti .
" Uzdignut ? " zaprepastilo se mnoštvo . " Iz Svetoga pisma smo učili da će Krist zauvijek živjeti , da neće nikad umrijeti . Zašto govoriš da Sin Čovječji mora biti uzdignut ? Tko je taj Sin Čovječji o kojemu govoriš ? "
Isus im odgovori : " Moje će vam svjetlo još samo malo svijetliti . Hodajte u svjetlu dok još možete da vas ne preplavi tama . U mraku čovjek ne vidi kamo ide .
Vjerujte u svjetlo , dok ga još imate , da budete djecom svjetla ! " Nakon toga Isus ode i skrije se od njih .
Pa ipak , unatoč svim čudima koja je pred njima učinio , većina ih ipak nije vjerovala u njega .
A upravo je to pretkazao prorok Izaija : " Gospodine , tko je povjerovao našim riječima ? Kome se objavila snaga Gospodnja ? "
Nisu mogli vjerovati jer je Izaija također rekao :
" Bog im je zaslijepio oči i otvrdnuo srca tako da očima ne vide , srcem ne razumiju , niti se meni obraćaju da ih ozdravim . "
To je rekao Izaija , koji je vidio njegovu slavu i o njemu govorio .
Ipak su i mnogi židovski vođe vjerovali da je Isus Mesija , ali to nisu htjeli priznati zbog straha da će ih farizeji izopćiti iz sinagoge .
Ljudska im je slava bila draža od Božja .
Isus poviče mnoštvu : " Tko vjeruje u mene , vjeruje u onoga koji me poslao .
Jer kad mene gledate , vidite onoga koji me je poslao .
Ja , svjetlo , došao sam na svijet da svi koji u mene vjeruju više ne ostanu u tami .
Čuje li tko moje riječi , a ne posluša ih , neću mu ja suditi - jer sam došao spasiti svijet , a ne osuditi ga .
Tko me prezre i ne primi mojih riječi , imat će svojeg suca . U posljednji će mu dan suditi riječ koju sam vam navješćivao .
Jer ja nisam govorio sam od sebe , nego vam kazujem ono što mi je Otac zapovjedio .
Znam da je njegova zapovijed vječni život i kad vam govorim , govorim vam ono što je meni rekao Otac . "
Večer uoči Pashe , znajući da je došao trenutak da ode sa zemlje svojemu Ocu i voleći svoje koji su na svijetu , Isus je iskazao učenicima ljubav do vrhunca .
Za vrijeme večere đavao je već dao mig Judi Iškariotskomu , Šimunovu sinu , da je to noć u kojoj će izdati Isusa .
A Isus , svjestan da mu je Otac predao sve u ruke , da je od Boga došao i da mu se vraća ,
ustane od stola , skine gornju odjeću , opaše se ručnikom ,
nalije vode te počne učenicima prati noge i brisati ih ručnikom kojim se opasao .
Kad je došao do Šimuna Petra , on mu reče : " Učitelju , nećeš valjda ti meni prati noge ! "
Isus mu odgovori : " Sada još ne razumiješ zašto to radim , ali jednog ćeš dana shvatiti . "
" Ne , " prosvjedovao je Petar , " nikad ti nećeš meni prati noge ! " " Ali ako te ne operem , ne možeš biti jedan od mojih " , odgovori mu Isus .
Šimun Petar nato poviče : " Gospodine , operi mi onda i ruke i glavu , a ne samo noge ! "
Isus odgovori : " Tko je sav okupan , ne treba mu prati drugo osim nogu da bude posve čist . Sada ste čisti , ali ipak ne svi . "
Isus je , naime , znao tko će ga izdati . Zato je i rekao : " Niste svi čisti . "
Kad im opere noge , ponovno se obuče , sjedne i upita : " Razumijete li što sam vam učinio ?
Vi me zovete ' Učiteljem ' i ' Gospodinom ' . Imate pravo ! To i jesam .
I zato , ako sam ja , Gospodin i Učitelj , vama oprao noge , trebate i vi prati noge jedni drugima .
Dao sam vam primjer , činite kao što sam i ja učinio .
Zaista vam kažem , nije rob veći od svojega gospodara niti je poslanik veći od onoga koji ga šalje .
To znate , a blago vama budete li tako i činili ! "
" Ne govorim o svima vama , iako dobro poznajem vas koje sam odabrao . Sveto pismo kaže : ' Onaj Koji je sa mnom blagovao , podiže se na me . ' To će se uskoro obistiniti .
Velim vam ovo već sada , prije nego što se dogodi , da kad se dogodi , vjerujete da Ja jesam .
Zaista vam kažem , tko lijepo primi onoga koga ja šaljem , prima mene . A primi li tko mene , znači da je primio Oca koji me je poslao . "
Rekavši to , duboko potresen u duhu , Isus im otvoreno reče : " Zaista vam kažem , jedan će me od vas izdati ! "
Učenici pogledaju jedan drugoga pitajući se na koga bi se to moglo odnositi .
Jedan od Isusovih učenika , onaj kojega je Isus najviše volio , sjedio je za stolom odmah uz Isusa .
Šimun Petar mu dade znak da upita Učitelja tko bi mogao učiniti takvo strašno djelo .
On se nagne prema Isusu i upita ga : " Tko je taj , Gospodine ? "
Isus odgovori : " Kojemu dâm umočen kruh . " Umoči zatim kruh i dade ga Judi , sinu Šimuna Iškariotskoga .
Čim Juda pojede kruh , u njega uđe Sotona . Tada mu Isus reče : " Brzo čini to što kaniš učiniti ! "
Nitko od nazočnih za stolom nije razumio zašto je Isus to rekao .
Kako im je Juda bio blagajnik , neki pomisle da ga Isus šalje kupiti hrane za blagdane ili podijeliti novac siromašnima .
Čim je uzeo kruh , Juda iziđe u noć .
Čim je Juda izišao , Isus reče : " Sada je vrijeme da ja , Sin Čovječji , uđem u svoju slavu , a Bog će biti proslavljen svime što će se meni dogoditi .
Bog će me proslaviti u sebi , i to odmah .
Draga moja djeco , kako su kratki ovi trenuci prije nego što ću morati otići i ostaviti vas ! A onda , budete li me i tražili , nećete moći doći k meni , kao što sam rekao i Židovima .
Dajem vam novu zapovijed : da volite jedni druge . Volite se međusobno onako kako sam ja volio vas .
Budete li imali ljubavi jedni prema drugima , po tomu će svi znati da ste moji učenici . "
" Kamo ideš , učitelju ? " upita ga Šimun Petar . Isus mu odgovori : " Sada ne možeš poći sa mnom , ali poslije ćeš me slijediti . "
Petar upita : " Zašto sada ne mogu s tobom ? Ja sam za tebe spreman i umrijeti ! "
Isus mu odgovori : " Umrijeti za mene ? Zaista ti kažem , prije nego što pijetao sutra ujutro kukurikne , triput ćeš zanijekati da me uopće poznaješ . "
" Neka se ne uznemiruje vaše srce ! Pouzdajte se u Boga i u mene !
U kući mojega Oca mnogo je stanova . Da nije tako , zar bih vam rekao : ' Idem vam pripraviti mjesto ' ?
Kad odem i pripremim vam mjesto , opet ću se vratiti da vas uzmem k sebi da biste bili sa mnom .
A vi već znate put onamo kamo idem . "
" Ne znamo , Gospodine , ni kamo ideš " , reče Toma . " Kako bismo onda znali put onamo ? "
Isus mu reče : " Ja sam put , istina i život . Nitko ne može doći Ocu osim po meni .
Kad biste mene poznavali , znali biste i tko mi je Otac . Odsad ga poznajete i vidjeli ste ga . "
Filip mu reče : " Gospodine , pokaži nam Oca i bit ćemo zadovoljni ! "
Isus odgovori : " Zar ti , Filipe , još ne znaš tko sam ja , čak ni pošto sam toliko vremena proveo s vama ? Tko je vidio mene , vidio je i Oca . Zašto onda tražiš da ga vidiš ?
Zar ne vjeruješ da sam ja u Ocu i Otac u meni ? Riječi koje govorim nisu moje , nego Otac koji živi u meni čini svoja djela kroza me .
Vjerujte mi da sam ja u Ocu i da je Otac u meni . Vjerujte barem zbog samih djela koja ste vidjeli da činim .
Zaista vam kažem , tko vjeruje u mene , činit će djela kakva sam i ja činio , pa čak i veća , jer ja odlazim Ocu .
Ma što zamolili u moje ime , ja ću to učiniti da bi se Otac proslavio u Sinu .
Ma što zamolili u moje ime , ja ću to učiniti .
Ako me volite , slušajte moje zapovijedi ,
a ja ću moliti Oca i on će vam poslati drugog Utješitelja koji vas nikad neće ostaviti :
Svetoga Duha , Duha Istine , kojega svijet ne može primiti jer ga ne vidi niti ga poznaje . No vi ga poznajete jer je sada uz vas i prebivat će u vama .
Neću vas ostaviti kao siročad . Opet ću vam doći .
Još samo malo i svijet me više neće vidjeti , ali vi ćete me ponovno vidjeti jer ja živim i jer ćete i vi živjeti .
U taj ćete dan spoznati da sam ja u Ocu , da ste vi u meni i ja u vama .
Tko sluša moje zapovijedi , taj me voli ; i zato što me voli , moj će ga Otac voljeti , i ja ću ga voljeti i objaviti mu se . "
" Gospodine , zašto ćeš se objaviti samo nama , a ne i cijelom svijetu ? " upita ga Juda ( ne Iškariotski , već drugi učenik istog imena ) .
Isus mu odgovori : " Oni koji me vole , činit će što im kažem . Moj će ih Otac zato voljeti pa ćemo doći i živjeti s njima .
A tko me ne voli , taj me i ne sluša . Riječi koje vam govorim nisu moje , nego od Oca koji me je poslao .
Govorio sam vam dok sam još bio s vama .
A kad Otac pošalje Utješitelja , Svetoga Duha , da me zastupa , on će vas mnogočemu naučiti i podsjetiti vas na sve što sam vam govorio .
Ostavljam vam mir - i to svoj mir - a mir koji vam ja dajem nije mir kakav daje svijet . Zato se ne uznemirujte i ne plašite .
Sjetite se što sam vam rekao : ' Odlazim , ali ću vam opet doći . ' Ako me zaista volite , bit ćete sretni što idem k Ocu jer je on veći od mene .
Rekao sam vam sve to prije nego što se dogodilo da vjerujete u mene kad se dogodi .
Nemam više mnogo vremena govoriti vam jer se približava zli knez ovoga svijeta . On nada mnom nema vlast ,
ali ja ću dragovoljno učiniti ono što Otac od mene traži kako bi svijet spoznao da ja volim Oca . Ustanite ! Hajdemo odavde ! "
" Ja sam pravi trs , a moj je Otac vinogradar .
On siječe svaku mladicu na meni koja ne rađa rodom . Pročišćuje mladice koje donose rod kako bi dale još više roda .
Vi ste već očišćeni kroz riječ koju sam vam govorio .
Ostanite u meni i ja ću ostati u vama ! Jer mladica ne može donijeti rod sama od sebe , otkinuta od trsa . Tako ni vi ne možete biti plodonosni ako ste odvojeni od mene .
Ja sam trs , a vi ste mladice . Tko ostane u meni i ja u njemu , donijet će velik rod . Jer bez mene ne možete ništa učiniti .
Ne ostane li tko u meni , bit će izbačen kao beskorisna mladica i osušiti se . A takve se mladice bacaju u oganj da izgore .
Ali ostanete li u meni i slušate moje zapovijedi , možete tražiti što god hoćete i dat će vam se .
Moj će se Otac proslaviti time što ćete donijeti mnogo roda i što ćete biti moji učenici .
Kao što je Otac volio mene , tako sam i ja volio vas . Ostanite u mojoj ljubavi .
Vršite li moje zapovijedi , ostajete u mojoj ljubavi , kao što sam ja vršio zapovijedi svojeg Oca i ostajem u njegovoj ljubavi .
To vam kažem da biste u sebi imali moju radost i da vaša radost bude potpuna .
Moja je zapovijed da volite jedni druge kao što sam ja volio vas .
A veće ljubavi nitko ne može iskazati nego da život dade za svoje prijatelje .
Prijatelji ste mi ako činite što vam zapovijedam .
Ne zovem vas više slugama jer sluga ne zna gospodarove nakane . Sada ste mi prijatelji jer sam vam kazao sve što mi je Otac rekao .
Niste vi mene izabrali . Ja sam izabrao vas ! Odredio sam vas da idete i da rodite trajnim rodom , tako da vam moj Otac dade sve što god zatražite u moje ime .
Zapovijedam vam da volite jedni druge ! "
" Mrzi li vas svijet , znajte da je mene mrzio prije vas .
Svijet bi vas volio kad biste pripadali njemu , ali ne pripadate mu jer sam vas ja izabrao iz svijeta . Zato vas svijet mrzi .
Sjećate li se što sam vam rekao , da nije sluga veći od svojega gospodara ? Pa ako su mene progonili , naravno da će i vas progoniti . Ako su slušali mene , slušat će i vas !
Svijet će vas progoniti zbog mojega imena jer ne poznaju Oca koji me je poslao .
Da nisam došao i govorio im , oni ne bi bili krivi , ali ovako nemaju isprike za svoj grijeh .
Tko mene mrzi , mrzi i mojeg Oca .
Da nisam među njima činio djela koja nitko drugi nije mogao učiniti , ne bi bili krivi . A oni su sve to vidjeli , a ipak su zamrzili i mene i mojeg Oca .
Time se ispunilo napisano u njihovu zakonu : ' Mrzili su me bez razloga . '
Ali poslat ću vam Savjetnika , Duha Istine , koji dolazi od Oca i svjedočit će o meni .
I vi ćete svima govoriti o meni jer ste bili sa mnom od početka .
To sam vam rekao da ne biste otpali od vjere .
Jer će vas izopćivati iz sinagoga i doći će vrijeme kad će svatko tko vas bude ubijao misliti da služi Bogu .
A to će činiti zato što nikada nisu upoznali ni Oca ni mene .
To vam govorim sada da biste se , kad se to dogodi , sjetili kako sam vas upozorio . Nisam vam govorio prije jer sam znao da ću biti s vama još neko vrijeme . "
" Ali sad odlazim onomu koji me je poslao , a nitko od vas nije me ni upitao kamo idem .
Umjesto toga se žalostite .
No za vas je uistinu bolje da ja odem jer ako ja ne odem , neće vam doći Utješitelj . Ako pak odem , doći će jer ću vam ga poslati .
Kad dođe , on će dokazati svijetu zabludu s obzirom na grijeh , pravednost i sud .
Ljudi svijeta su u grijehu jer ne vjeruju u mene .
sud dolazi zato što je knez ovoga svijeta već osuđen .
Toliko toga bih vam još imao reći , ali sada to ne biste mogli podnijeti .
Kad dođe Duh Istine , uputit će vas u cjelokupnu istinu . On neće iznositi vlastite misli , nego će vam prenijeti ono što je čuo . Objavit će vam i ono što će se dogoditi .
On će me proslaviti otkrivajući vam ono što primi od mene .
Sve što ima Otac , moje je . Zato kažem da će vam otkriti ono što primi od mene . "
" Još samo malo pa ću otići i više me nećete vidjeti . No malo zatim ponovno ćete me vidjeti . "
Učenici su pitali jedni druge : " Kako on to misli : ' Nećete me vidjeti , a onda ćete me opet vidjeti ' ? I što želi reći kad kaže : ' Odlazim Ocu ' ?
Što znači : ' Još samo malo ' ? Ne razumijemo to . "
Isus je shvatio da ga žele to pitati , pa reče : " Pitate se među sobom na što sam mislio kad sam rekao : ' Još samo malo pa ću otići i više me nećete vidjeti . No malo zatim vidjet ćete me ponovno . '
Zaista vam kažem , svijet će se veseliti zboga onoga što će mi se dogoditi , a vi ćete plakati i jadikovati . Ali vaša će se žalost preokrenuti u radost .
Bit će to kao i sa ženom u trudovima - žalosna je dok rađa , ali kad se dijete rodi , radosna je što je donijela novu osobu na svijet pa zaboravlja bolove koje je pretrpjela .
Tako je i s vama , sad se žalostite , ali ću vas opet vidjeti i razveselit ćete mi se ; te vam radosti nitko neće moći uskratiti .
U taj dan ništa me nećete tražiti . Zaista vam kažem , zamolite li što Oca u moje ime , dat će vam .
Dosad niste ništa molili u moje ime . Molite i primit ćete , da vaša radost bude potpuna .
O tomu sam vrlo oprezno govorio , u prispodobama , ali će doći vrijeme kad to više neće biti potrebno i kada ću vam otvoreno govoriti o Ocu .
Tada ćete njemu iznijeti svoje molbe u moje ime . Ne kažem da ću ja moliti za vas
jer vas sâm Otac žarko voli zato što ste vi mene voljeli i vjerovali da sam došao od Oca .
Da , izišao sam od Oca i došao na svijet , a otići ću s ovoga svijeta i vratiti se Ocu . "
" Sada otvoreno govoriš , " rekoše njegovi učenici , " a ne u zagonetkama .
" Vjerujete li zaista ? " odgovori im Isus .
" No dolazi vrijeme , i već je tu , kad ćete se razbježati svaki na svoju stranu , a mene ćete ostaviti samoga . Ipak neću biti sam jer Otac je sa mnom .
Sve sam vam to rekao da u meni imate mir . Ovdje na zemlji imat ćete nevolje , ali ohrabrite se , ja sam pobijedio svijet ! "
Pošto je Isus sve to rekao , pogleda prema nebu i nastavi : " Oče , došao je čas ! Proslavi svojeg Sina da on može proslaviti tebe .
Jer ti si mu dao vlast nad svim ljudima na zemlji . On daje vječni život svakomu koga si mu ti dao .
A vječni život jest spoznati tebe , jedinoga , istinitoga Boga i Isusa Krista , koga si ti poslao na zemlju .
Pronio sam tvoju slavu ovdje na zemlji čineći sve što si mi rekao da učinim .
A sada ti mene , Oče , proslavi slavom koju sam dijelio s tobom prije postanka svijeta .
Ovim sam ljudima rekao sve o tebi . Bili su u svijetu , ali ti si mi ih dao . Zapravo su oduvijek i bili tvoji , ali dao si ih meni i poslušali su tvoje riječi .
Sad su spoznali da je sve što imam od tebe
jer sam im prenio riječi koje si mi dao . Prihvatili su ih , pa tako sigurno znaju da sam izišao od tebe i vjeruju da si me ti poslao .
Moja molitva nije za svijet , već za one koje si mi dao jer tebi pripadaju .
Svi oni koji su moji pripadaju tebi , i svi koji su tvoji pripadaju meni . U njima sam se proslavio .
Nisu više od ovoga svijeta , kao što ni ja nisam od svijeta .
Kao što si mene poslao u svijet , tako i ja njih šaljem .
I ja se posvećujem za njih da i oni budu posvećeni istinom .
Ne molim te samo za ove nego i za sve koji će povjerovati u mene zbog njihova svjedočanstva .
Moja je molitva za sve njih da budu jednoga srca i uma , baš kao što smo ti i ja , Oče , ti u meni i ja u tebi , neka tako i oni budu jedno u nama da svijet povjeruje da si me ti poslao .
Ja sam im dao slavu koju si mi ti dao ; da budu jedno kao što smo i mi -
ja u njima , a ti u meni , da budu savršeno jedno . Tako će svijet spoznati da si me ti poslao i shvatiti da ih voliš kao što voliš mene .
Oče , želim da budu sa mnom - svi koje si mi dao - neka gledaju moju slavu koju si mi dao jer si me volio još prije postanka svijeta !
Pravedni Oče , svijet te ne poznaje , ali ja te poznajem . I ovi su učenici spoznali da si me ti poslao .
Njima sam otkrio tebe i dalje ću te objavljivati da žarka ljubav kojom mene voliš bude u njima i da ja budem u njima ! "
Rekavši to , Isus sa svojim učenicima prijeđe na drugu stranu potoka Kedrona te uđe s njima u maslinik .
A izdajnik Juda poznavao je to mjesto jer je Isus često onamo odlazio sa svojim učenicima .
Svećenički poglavari i farizeji dali su Judi četu vojnika i stražare da odu onamo . Oni stignu do maslinika sa zapaljenim bakljama , svjetiljkama i oružjem .
Isus je znao što će se sve dogoditi . On istupi pred njih i upita : " Koga tražite ? "
" Isusa iz Nazareta ! " odgovore oni . " Ja sam " , reče Isus . S njima je stajao i njegov izdajnik Juda .
Kad im je rekao ' Ja sam ' , svi ustuknu i popadaju na zemlju .
Ponovno ih upita : " Koga tražite ? " Opet odgovore : " Isusa iz Nazareta ! "
" Rekao sam vam : ja sam " , odgovori Isus . " Ja sam taj kojega tražite . Pustite druge neka idu . "
Rekao je to da bi se ispunilo proročanstvo koje je upravo spomenuo : ' Nisam izgubio nijednoga od ovih koje si mi dao . '
Tada Šimun Petar potegne mač i odsiječe desno uho sluzi velikog svećenika , koji se zvao Malko .
Ali Isus reče Petru : " Spremi mač u korice ! Zar da ne ispijem čašu koju mi je Otac dao ? "
Tako židovski stražari s četom vojnika i njihovim zapovjednikom uhvate Isusa i svežu ga .
Odvedu ga najprije Ani , tastu Kajfe koji je te godine bio veliki svećenik .
Kajfa je bio taj koji je savjetovao židovskim vođama : ' Bolje da jedan čovjek umre za narod . '
Šimun Petar i još jedan učenik koji je poznavao velikog svećenika izdaleka su ih slijedili . Tako je taj drugi učenik mogao ući u dvorište velikog svećenika skupa s Isusom ,
a Petar je ostao vani , pred vratima . Drugi učenik tada porazgovara sa sluškinjom koja je pazila kraj vrata pa ona uvede i Petra .
Ta sluškinja , vratarica , upita Petra : " Nisi li i ti jedan od Isusovih učenika ? " " Nisam " , odvrati Petar .
Stražari i služinčad stajali su pokraj vatre koju su naložili i grijali se jer je bilo hladno . I Petar je stajao ondje s njima grijući se .
Unutra veliki svećenik počne ispitivati Isusa o njegovim učenicima i o onome što ih je poučavao .
Isus odgovori : " Što sam poučavao , naširoko je poznato jer sam redovito poučavao u sinagogi i u Hramu . Čuli su me svi Židovi i ništa nisam poučavao tajno a da to nisam i javno rekao .
Zašto to mene pitaš ? Pitaj one koji su me slušali . Oni znaju što sam govorio . "
Jedan od vojnika koji je ondje stajao šakom udari Isusa po licu . " Zar se tako odgovara velikom svećeniku ? " upita .
" Ako sam pogrešno rekao , dokaži da je pogrešno " , odgovori Isus . " Zar ćeš udarati čovjeka samo zato što govori istinu ? "
Tada Ana pošalje svezanoga Isusa velikome svećeniku Kajfi .
U međuvremenu , dok se Šimun Petar grijao kraj vatre , ponovno ga upitaju : " Da nisi i ti jedan od njegovih učenika ? " " Nisam ! " odgovori on .
Ali jedan od slugu velikoga svećenika , rođak onoga kojemu je Petar odsjekao uho , upita ga : " Zar te nisam vidio ondje u masliniku skupa s Isusom ? "
Petar opet zaniječe . A pijetao odmah zakukuriče .
Isusovo preslušanje pred Kajfom završilo je u rane jutarnje ure . Zatim ga odvedu u palaču rimskoga upravitelja . Njegovi tužitelji nisu sâmi onamo ulazili jer bi ih ulazak onečistio pa ne bi smjeli jesti pashalnu večeru .
Zato Pilat , upravitelj , iziđe k njima te ih upita : " Za što optužujete ovog čovjeka ? "
" Ne bismo ga predali tebi da nije zločinac ! " odgovore oni .
" Onda ga odvedite i sami mu sudite po svojim zakonima " , reče Pilat . " Ali nama nije dopušteno ubiti čovjeka ! " - kazaše .
Time se ispunilo Isusovo proročanstvo o njegovu smaknuću .
Tada se Pilat vrati u palaču i naredi da mu dovedu Isusa . " Jesi li ti kralj Židova ? " upita ga .
" Jesi li se tog pitanja dosjetio sam ili su ti drugi govorili o meni ? " upita ga Isus .
" Zar sam ja Židov ? " odgovori Pilat . " Tvoj vlastiti narod i svećenički poglavari predali su te meni . Zašto ? Što si učinio ? "
Isus odgovori : " Moje kraljevstvo ne pripada ovomu svijetu . Kad bi mu pripadalo , moji bi se podanici borili da ne budem predan Židovima . Ali moje kraljevstvo nije od ovoga svijeta ! "
Pilat upita : " Ti dakle jesi kralj ? " " Dobro kažeš " , odgovori Isus . " Da , ja sam kralj ; rodio sam se da bih svjedočio za istinu . Svaki onaj koji voli istinu poslušat će moj glas . "
" A što je istina ? " poviče Pilat . Tada ponovno iziđe pred židovski narod i reče im : " Ja na njemu nisam našao nikakve krivnje .
A vi svake godine u vrijeme Pashe imate običaj tražiti da vam pustim nekoga iz zatvora pa ako hoćete , pustit ću vam ' židovskog kralja ' . "
Ali oni nato poviču : " Ne ! Ne njega , nego Barabu ! " A Baraba je bio prevratnik .
Pilat tada dade Isusa izbičevati .
Vojnici spletu krunu od trnja , stave mu je na glavu i odjenu ga u grimizni plašt .
" Živio kralj Židova ! " rugali su mu i udarali ga po licu .
Pilat ponovno iziđe i reče Židovima : " Evo , sad ću vam ga izvesti , ali znajte da ga ja ne smatram krivim . "
Isus iziđe noseći trnovu krunu i grimizni plašt , a Pilat reče narodu : " Evo čovjeka ! "
Kada su ga svećenički poglavari i židovski stražari ugledali , stanu vikati : " Raspni ga ! Raspni ga ! " " Raspnite ga sami ! " reče im Pilat . " Ja ne držim da je kriv . "
Židovi odgovore : " Prema našemu zakonu mora umrijeti jer se pravio Božjim Sinom . "
Kad je to čuo , Pilat se još više uplaši .
Povede Isusa natrag u palaču i upita ga : " Odakle si ? " Ali Isus mu na to ne odgovori .
" Nećeš mi odgovoriti ? " upita Pilat . " Ne shvaćaš li da imam vlast osloboditi te ili te raspeti ? "
Isus mu reče : " Ne bi ti imao nikakve vlasti nada mnom da ti nije dana odozgor . Zato je još veći grijeh onih koji su me tebi predali . "
Pilat ga je tada nastojao osloboditi , ali su mu židovski vođe rekli : " Oslobodiš li tog čovjeka , neprijatelj si caru ! Tko se god izdaje za kralja , prevratnik je protiv cara . "
Na te im riječi Pilat opet izvede Isusa pa sjedne na sudačku stolicu na kamenom popločenu postolju .
Bilo je oko podneva , dan priprave za Pashu . Pilat reče Židovima : " Evo vašega kralja ! "
" Smakni ga ! " vikali su . " Smakni ga ! Raspni ga ! " " Što ? ! Da raspnem vašega kralja ? " upita Pilat . " Mi nemamo kralja osim cara ! " odvrate svećenički poglavari .
Tada im Pilat preda Isusa da se raspne .
Isusa odvedu . Noseći križ , otišao je do mjesta zvanoga Lubanja , ili hebrejski : Golgota .
Ondje ga raspnu s još dvojicom , svakim s jedne strane . Isus je bio u sredini .
Pilat iznad njega dade postaviti natpis : " Isus Nazarećanin , kralj Židova . "
Mnogi su Židovi pročitali taj natpis jer se mjesto na kojemu je Isus raspet nalazilo blizu grada ; natpis je bio na hebrejskomu , latinskomu i grčkomu .
Svećenički poglavari rekli su Pilatu : " Neka umjesto ' kralj Židova ' stoji : ' Za sebe je tvrdio : ' Ja sam kralj Židova ' .
" Neka ostane kako sam napisao ! " odgovori im Pilat .
Pošto su vojnici raspeli Isusa , razdijele njegovu odjeću na četiri dijela , svakomu po jedan . Uzmu mu i košulju . Kako nije imala šava , već je bila otkana u jednome komadu ,
kazaše : " Nemojmo ju parati . Bacimo za nju kocku pa komu dopadne . " Time se ispunila riječ iz Svetoga pisma : " Razdijeliše među sobom moju odjeću , a za haljinu baciše kocku . " Tako su i učinili .
Nedaleko od križa stajale su Isusova majka Marija , njegova teta Marija Kleofina i Marija Magdalena .
Kad Isus opazi svoju majku gdje stoji pokraj učenika kojega je osobito volio , reče joj : " Ženo , evo ti sina ! "
A učeniku reče : " Evo ti majke . " I od toga časa uzme ju taj učenik u svoj dom .
Znajući da je sve svršeno , Isus reče : " Žedan sam " da bi se ispunilo Sveto pismo .
Ondje je stajala posuda s octom pa u ocat namoče spužvu , stave ju na izopovu trsku i primaknu Isusovim ustima .
Kad Isus okusi ocat , reče : " Svršeno je ! " Glava mu klone i on preda svoj duh .
Kako je bilo vrijeme Priprave , židovski vođe nisu htjeli da tijela raspetih ostanu na križevima i tijekom subote koja je bila velik blagdan , Pasha . Stoga zamole Pilata da zapovjedi da se raspetima prebiju noge da brže umru kako bi ih mogli skinuti s križa .
Vojnici dođu i prebiju noge dvojici raspetih s Isusom .
Kad su došli do Isusa , vidjeli su da je već mrtav , pa mu nisu prebili noge ,
nego mu jedan od vojnika kopljem probode bok iz kojega odmah poteku krv i voda .
To je izvještaj očevica koji točno opisuje što je vidio da i vi možete vjerovati .
Sve se to dogodilo da bi se obistinile riječi Svetoga pisma : " Nijedna mu se kost neće slomiti "
i " Gledat će onoga koga su proboli . "
Nakon toga Josip iz Arimateje , koji je bio Isusov učenik , ali je to tajio zbog straha od židovskih vođa , zamoli Pilata da mu dopusti uzeti Isusovo tijelo . Pilat mu dopusti pa Josip dođe i skine Isusovo tijelo .
Došao je i Nikodem , koji je posjetio Isusa noću , i donio stotinjak litara ulja od smirne i aloje za pomazanje tijela .
Umotali su Isusovo tijelo u dugačko platno natopljeno mirisima , kako je već u Židova bio običaj pri ukopu .
U blizini mjesta na kojemu je Isus bio raspet nalazio se vrt s posve novim grobom u kojega još nitko nije bio položen .
Kako je grob bio blizu , a valjalo je žuriti zbog Priprave , ondje polože Isusa .
U nedjelju rano ujutro , još za mraka , dođe na grob Marija Magdalena i opazi da je odvaljen kamen s ulaza u grob .
Otrči stoga pronaći Šimuna Petra i još jednog učenika , koga je Isus osobito volio , pa im reče : " Uzeli su Gospodinovo tijelo iz groba i ne znam kamo su ga stavili ! "
Petar iziđe s drugim učenikom te potrče prema grobu .
Drugi učenik prestigne Petra i stigne onamo prvi ,
sagne se , zaviri unutra te spazi povoje od lanena platna gdje leže , ali ne uđe .
Tada pristigne i Šimun Petar pa uđe u grob . I on ugleda povoje gdje leže
i platno u koje je bila umotana Isusova glava kako presavijeno leži sa strane .
Tada je ušao i drugi učenik , vidio i povjerovao -
jer sve do tada nisu shvatili da Sveto pismo govori kako će Isus ustati od mrtvih .
Vrate se kući .
Marija se vratila na grob i stajala vani plačući . Zaplakana se sagne i zaviri u grob
te ugleda dva anđela obučena u bijelo kako sjede , jedan do glave , a drugi do nogu na mjestu gdje je ležalo Isusovo tijelo .
" Zašto plačeš ? " upitaju anđeli . " Zato što su mi uzeli Gospodina , " odgovori ona , " a ne znam kamo su ga stavili . "
Obazre se i ugleda da netko stoji iza nje . Bio je to Isus , ali ga nije prepoznala .
" Zašto plačeš ? " upita on . " Koga tražiš ? " Ona pomisli da je to vrtlar . " Gospodine , " reče , " ako ste ga vi odnijeli , recite mi kamo ste ga stavili pa ću otići i uzeti ga . "
" Marijo ! " reče joj Isus . Ona se okrene prema njemu i uzvikne na hebrejskome : " Rabbuni ! " što znači " Učitelju ! "
" Nemoj me dulje zadržavati " , upozori ju , " jer još nisam uzišao k Ocu . Idi , nađi moju braću i javi im da uzlazim svojemu Ocu i vašemu Ocu , svojemu Bogu i vašemu Bogu . "
Marija Magdalena ode javiti učenicima da je vidjela Gospodina i prenese im njegovu poruku .
Te su se večeri prvoga dana u tjednu učenici sastali iza zaključanih vrata zbog straha od židovskih vođa kad odjednom među njih stane Isus . Pozdravi ih : " Mir vama ! "
Kad im je to rekao , pokaže im svoje ruke i bok . Učenici se razvesele kad ugledaju svojega Gospodina .
Isus im opet reče : " Mir vama ! Kao što je mene poslao Otac , tako i ja šaljem vas . "
Zatim dahne u njih i reče : " Primite Svetoga Duha !
Kojima oprostite grijehe , oprošteni su im . Kojima ne oprostite grijehe , nisu im oprošteni . "
Jedan od Dvanaestorice , Toma zvani Blizanac , nije tada bio s drugima .
" Vidjeli smo Gospodina " , rekli su mu , a on odgovori : " Ne vjerujem sve dok ne vidim rane od čavala na njegovim rukama , dok u njih ne stavim prste i dok ne stavim ruku u ranu na njegovu boku . "
Nakon osam dana učenici su ponovno bili skupa . Taj je put s njima bio i Toma . Iako su vrata bila zatvorena , Isus stane među njih i pozdravi ih : " Mir vama ! "
Zatim reče Tomi : " Daj ovamo prst ; evo mojih ruku ! Stavi ruku u moj bok . Ne budi više nevjernik . Vjeruj ! "
" Moj Gospodin i moj Bog ! " uzvikne Toma .
Isus mu reče : " Ti vjeruješ jer si me vidio . Ali blago onima koji me nisu vidjeli , a vjeruju . "
Isusovi učenici vidjeli su kako Isus čini i mnoga druga čuda osim zapisanih u ovoj knjizi .
Ova su zapisana da vjerujete da je Isus Mesija , Božji Sin , te da vjerujući u njega imate život .
Poslije se Isus opet javio učenicima uz Galilejsko jezero . Evo kako se to dogodilo :
Ondje ih je bila nekolicina : Šimun Petar , Toma zvani Blizanac , Natanael iz Kane Galilejske , Zebedejevi sinovi te još dvojica učenika .
" Idem loviti ribu " , reče Šimun Petar . " Idemo i mi " , rekli su oni i pošli s njim , ali cijele noći nisu ništa ulovili .
U zoru je Isus stajao na obali , ali učenici ga nisu prepoznali .
" Zar nemate ribe , djeco ? " dovikne im on . " Nemamo ! " odgovore .
On reče : " Bacite mrežu s desne strane lađe i uhvatit ćete ih ! " Tako su i učinili . Nisu mogli izvući mrežu zbog mnoštva riba koje su uhvatili .
Učenik kojega je Isus osobito volio reče Petru : " To je Gospodin ! " Nato Šimun Petar opaše gornju haljinu jer je bio slabo obučen , skoči u vodu i otpliva do obale .
Drugi su ostali u lađi . Dovuku mrežu punu riba do obale udaljene stotinjak metara .
Kad su izišli na obalu , ugledaju ribu kako se peče na razgorjelu žaru i kruh .
" Donesite malo riba koje ste uhvatili " , reče im Isus .
Šimun Petar ode i izvuče mrežu punu velikih riba na obalu : sto pedeset i tri velike ribe . Mreža se ipak nije rastrgala .
" Dođite doručkovati ! " reče im Isus . Nitko se od njih nije usuđivao pitati ga je li on uistinu Gospodin jer su znali da jest .
Isus uzme kruh , pa im ga dade . To učini i s ribom .
To je bilo već treći put Isus da se javio učenicima otkad je uskrsnuo od mrtvih .
Nakon doručka Isus upita Šimuna Petra : " Šimune , Ivanov sine , ljubiš li me više nego ovi ? " " Da " , odgovori Petar . " Ti znaš da te volim . " " Onda pasi moje jaganjce " , reče mu Isus .
Ponovno ga upita : " Šimune , Ivanov sine , ljubiš li me ? " " Da , Gospodine , " reče Petar " znaš da te volim . " " Onda pasi moje ovce " , reče mu Isus .
Još ga jedanput upita : " Šimune , Ivanov sine , voliš li me ? " Petar se ražalosti što ga Isus i treći put pita voli li ga . " Gospodine , ti sve znaš ; znaš da te volim " , reče . " Onda pasi moje ovce " , reče mu Isus .
" Zaista ti kažem , kad si bio mlad , mogao si činiti što si htio i ići kamo si želio ; ali kad ostariš , raširit ćeš ruke i drugi će te opasati i voditi onamo kamo ne želiš ići . "
Isus mu je to rekao da bi mu navijestio kakvom će smrću proslaviti Boga . Zatim mu reče : " Slijedi me ! "
Petar se okrene i opazi da učenik kojega je Isus osobito volio , onaj koji se pri večeri nagnuo i upitao Isusa : ' Učitelju , koji će te od nas izdati ? ' ide za njim .
Petar upita Isusa : " A što će biti s njime , Gospodine ? "
Isus mu odgovori : " Ako hoću da on ostane dok ja ne dođem , što se to tebe tiče ? Ti me slijedi ! "
Tako se među braćom raširio glas da onaj učenik neće umrijeti . Ali Isus nije rekao da on neće umrijeti , već samo : ' Ako hoću da on ostane dok ja ne dođem , što se to tebe tiče ! '
Ovo je taj učenik koji je vidio te događaje i ovdje ih zabilježio . A svi mi znamo da je zapis tih događaja točan i istinit .
Isus je učinio još mnogo toga i kad bi se sve redom zapisalo , mislim da sve te knjige ne bi stale ni u cijeli svijet !
Dragi Teofile , u prvoj knjizi koju sam ti napisao iznio sam sve što je Isus činio i poučavao
do dana kad je uznesen na nebo , pošto je odabranim apostolima dao upute Svetoga Duha .
Još četrdeset dana nakon raspeća ukazivao se apostolima i na mnoge im načine dokazao da je živ . Govorio im je o Božjemu kraljevstvu .
Dok je tako s njima blagovao , reče im : " Ne idite iz Jeruzalema , nego ostanite ondje dok vam Otac ne pošalje što je obećao . Sjetite se , već sam vam o tomu govorio .
Ivan je krstio vodom , ali vi ćete uskoro biti kršteni Svetim Duhom . "
Apostoli koji su bili s njim upitaju ga : " Gospodine , hoćeš li sada osloboditi Izrael i obnoviti izraelsko kraljevstvo ? "
" Ta vremena i prigode određuje Otac svojom vlasti " , odgovori im on , " i nije na vama da ih znate . "
Ali kad na vas siđe Sveti Duh , primit ćete snagu da o meni svjedočite ljudima posvuda - u Jeruzalemu , po svoj Judeji i Samariji i do kraja zemlje . "
Tek što je to rekao , uznesen je na nebo pred njihovim očima i nestao u oblaku .
Dok su očiju uprtih u nebo gledali kako odlazi , odjednom se među njima pojave dvojica ljudi u bijeloj odjeći .
" Galilejci , što tu stojite i gledate u nebo ? " rekli su . " Isus je od vas uznesen na nebo , ali jednoga dana će se vratiti jednako tako kao što ste ga vidjeli da odlazi ! "
Bilo je to na Maslinskoj gori . Vrate se zatim do Jeruzalema udaljenoga otprilike kilometar .
Čim uđu u grad , odu u kuću u kojoj su boravili , u sobu na katu . Bili su ondjePetar , Ivan , Jakov , Andrija , Filip , Toma , Bartolomej , Matej , Jakov ( Alfejev sin ) , Šimun ( zelot ) i Juda ( Jakovljev sin ) .
Svi su se ustrajno i jednodušno sastajali na molitvu s Isusovom majkom Marijom , još nekoliko drugih žena i s Isusovom braćom .
Kad ih je jednom tako bilo okupljeno sto dvadeset , Petar ustane i reče :
" Braćo , moralo se ispuniti ono što piše u Svetome pismu za Judu , koji je doveo hramsku policiju da uhiti Isusa . To je odavno , kroz Davida , pretkazao Sveti Duh .
Juda je bio jedan od nas , dionik naše službe .
Novcem koji je dobio za svoje zlodjelo Juda je kupio polje . Ondje je pao i rasprsnuo se tako da mu se prosula sva utroba .
Vijest o njegovoj smrti brzo se pronijela među stanovnicima Jeruzalema pa su to polje prozvali Akeldama , što na aramejskome znači ' Krvavo polje ' .
To je pretkazano u Knjizi psalama . Ondje piše : ' Neka njegov dom opusti , neka nitko u njemu ne stanuje ! ' i ' Neka njegovu službu dobije drugi ! '
Moramo zato odabrati nekoga da zamijeni Judu - nekoga tko je bio s nama cijelo vrijeme dok smo bili s Gospodinom Isusom
otkad ga je Ivan krstio pa do uznesenja u nebo . Taj će s nama biti svjedokom Isusova uskrsnuća . "
Predlože dvojicu : Josipa Barsabu ( kojega su zvali i Just ) i Matiju .
Svi se svi pomole : " Gospodine , ti poznaješ svako srce . Pokaži nam kojega si od ove dvojice izabrao
da kao apostol zamijeni izdajnika Judu koji nas je napustio i otišao onamo kamo pripada . "
Zatim bace kocke i kocka padne na Matiju . Tako je on postao dvanaestim apostolom .
Na Pedesetnicu , sedam tjedana nakon Isusova uskrsnuća , svi su bili okupljeni na istomu mjestu .
Odjednom se začuje šum s neba , poput silnoga vihora , te ispuni kuću u kojoj su bili .
Pojave se zatim plameni jezici te se razdijele i siđu na njih - na svakoga po jedan .
Svi nazočni napune se Svetoga Duha i počnu govoriti drugim jezicima , kako je komu Duh davao govoriti .
A u Jeruzalemu su u to doba boravili pobožni Židovi koji su došli iz svakog naroda pod nebom .
Kad začuju huk vjetra , dotrče vidjeti što se zbiva i zaprepaste se - jer svatko od njih čuo je vjernike kako govore na njegovu jeziku .
Iznenađeni i zadivljeni , pitali su : " Nisu li svi ti ljudi što govore Galilejci ?
Kako ih onda svatko od nas čuje na svojemu materinskom jeziku ?
Ima nas ovdje Parta , Međana , Elamljana , žitelja Mezopotamije , Judeje i Kapadocije , Ponta i Male Azije ,
Frigije i Pamfilije , Egipta i libijskih krajeva oko Cirene . Ima Rimljana koji su u prolazu ,
Židova i obraćenika na židovsku vjeru , Krećana i Arapa , a svi mi čujemo te ljude kako na našim jezicima govore o veličanstvenim Božjim djelima ! "
Stajali su zaprepašteni i pitali jedni druge : " Što bi to moglo značiti ? "
Drugi su se pak rugali : " Pijani su od slatkoga vina ! "
Tada istupi Petar s jedanaestoricom apostola i glasno reče mnoštvu : " Poslušajte me , Židovi i svi što boravite u Jeruzalemu ! Znajte :
nisu ovi ljudi pijani kao što mislite . Pa tko se još opija u devet sati ujutro ?
To što vidite ostvarenje je proročanstva proroka Joela :
' U posljednje ću vrijeme ' , veli Gospodin , ' izliti svojega Duha na sve ljude . Vaši sinovi i kćeri će proricati , vaši mladići će imati viđenja , a starci sne .
U te ću dane izliti svojega Duha na svoje sluge i sluškinje te će oni proricati .
Dat ću čudesa na nebesima i znakove na Zemlji : krv , oganj i sukljanje dima .
Sunce će se pretvoriti u tamu , a Mjesec postati krvavocrven prije nego što dođe velik i slavan Dan Gospodnji .
I tko god prizove Gospodnje ime , bit će spašen . '
Čujte me , Izraelci ! Bog je pred vama potvrdio Isusa Nazarećanina silnim djelima i čudesnim znacima koje je , kao što znate , činio .
Vi ste ipak postupili prema unaprijed odlučenomu Božjem naumu : bezbožničkom ste ga rukom raspeli na križ i pogubili .
Ali Bog ga je oslobodio grozote smrti i uskrisio ga u život jer smrt nije mogla njime vladati .
Kralj David za njega je rekao : ' Znam da je Gospodin uvijek sa mnom jer uvijek stoji pokraj mene da ne posrnem .
Stoga mi se srce raduje , a jezik kliče od veselja . Tijelo mi spokojno počiva .
Jer nećeš ostaviti moju dušu među mrtvima ni dopustiti da tvoj svetac istrune .
Pokazao si mi put života . Tvoja će me nazočnost ispuniti radošću . '
Braćo draga , dopustite mi da vam otvoreno kažem : David time nije mislio na sebe - jer on je odavno umro , pokopan je i grob mu je do danas ovdje .
Ali David je bio prorok i znao je da se Bog zakleo jednoga od njegovih potomaka posaditi na njegovo prijestolje kao Mesiju .
On je to unaprijed vidio i pretkazao Mesijino uskrsnuće . Rekao je da mu ' duša neće ostati među mrtvima ' i da mu tijelo neće ' istrunuti ' .
To proročanstvo govori o Isusu . Njega je Bog uskrisio - svi smo tomu svjedoci .
On sada sjedi na najuzvišenijemu mjestu u nebu , Bogu zdesna . I Otac mu je , kao što je i obećao , dao Svetoga Duha da ga izlije na nas . To ste danas čuli i vidjeli .
Jer David nikada nije uznesen u nebo , a ipak je rekao : ' Jahve je rekao mojem Gospodinu : Sjedni mi s desne strane
dok ti ne bacim pod noge tvoje neprijatelje . '
Neka dakle pouzdano znade sav Izrael da je Bog tog Isusa kojega ste raspeli učinio i Gospodinom i Mesijom ! "
Te su ih riječi duboko potresle . Upitaju zato Petra i ostale apostole : " Braćo , što da učinimo ? "
Petar im odgovori : " Obratite se Bogu i krstite se u ime Isusa Krista da vam grijesi budu oprošteni pa ćete primiti dar Svetoga Duha .
To je obećanje vama i vašoj djeci , pa čak i onima izdaleka koje naš Gospodin Bog pozove . "
Zatim je još dugo propovijedao zaklinjući i opominjući ih : " Spasite se od ovoga pokvarenog naraštaja ! "
Oni povjeruju njegovim riječima i krste se . Tako se u taj dan Crkvi pridružilo oko tri tisuće duša .
Bili su postojani u apostolskome učenju , zajedništvu , lomljenju kruha i molitvi .
Sve je zahvatilo strahopoštovanje jer su apostoli činili mnoga čudesa i znakove .
Koji su prigrlili vjeru , živjeli su u zajedništvu i sve su dijelili .
Prodavali su imanja i dijelili svakome prema potrebi .
Svaki su dan jednodušno i postojano hrlili u Hram na bogoštovlje te se sastajali po kućama da lome kruh radosno i prostodušno ,
hvaleći Boga i uživajući naklonost svega naroda . A Bog je svednevice zajednici pripajao nove spasenike .
Dok su Petar i Ivan jednoga popodneva išli u Hram na molitveni sastanak koji se održavao u tri ure ,
naiđu neki ljudi noseći čovjeka hroma od rođenja , kojega su svaki dan donosili pred hramska vrata zvana Divna da prosi milostinju od ljudi koji ulaze u Hram .
Kad ugleda Petra i Ivana kako ulaze u Hram , zamoli ih za milostinju .
Petar i Ivan prodorno ga pogledaju . " Pogledaj nas ! " reče mu Petar .
Hromi ih je čovjek molećivo gledao očekujući milostinju .
Ali Petar mu reče : " Nemam novca , ni srebrna ni zlatna . Ali dajem ti što imam : u ime Isusa Krista Nazarećanina , ustani i hodaj ! "
Uhvati čovjeka za desnu ruku i podigne ga . Čovjeku smjesta ojačaju noge i gležnjevi .
On skoči , uspravi se i počne hodati . Uđe s njima u Hram hodajući , poskakujući i slaveći Boga .
Svi su ga vidjeli kako hoda i slavi Boga .
Shvatili su da je to isti čovjek koji je na Divnim vratima prosio milostinju i zaprepastili su se , gotovo izbezumili zbog toga što se s njim dogodilo .
On se pak držao Petra i Ivana koji su bili u Salomonovu trijemu . Zato svi nagrnu onamo .
Kad je to vidio Petar , reče ljudima : " Što se čudite ovomu , Izraelci ? I što gledate u nas , kao da smo mi svojom snagom ili pobožnošću učinili da ovaj čovjek prohoda !
Učinio je to Abrahamov , Izakov i Jakovljev Bog , Bog naših predaka , i tako proslavio svojega slugu Isusa . A vi ste toga Isusa predali da ga uhite i odrekli ste ga se pred Pilatom kad ga je već odlučio osloboditi .
Odrekli ste se Sveca i Pravednika , a namolili ste da vam oslobode ubojicu .
Ubili ste začetnika života , ali Bog ga je uskrisio od mrtvih . Mi smo tomu svjedoci .
Isusovo je ime iscijelilo ovoga čovjeka , a znate da je bio hrom . Vjera u Isusovo ime vratila mu je potpuno zdravlje naočigled svih vas .
Braćo , znam da ste s Isusom tako postupili zbog neznanja , kao i vaši poglavari .
Ali Bog je tako ispunio ono što su proroci prorekli o Mesiji : da će pretrpjeti sve to .
Pokajte se dakle za grijehe i obratite se Bogu pa će vam on izbrisati grijehe
i poslati vam vrijeme okrepe : unaprijed vam namijenjenoga Mesiju Isusa .
On mora ostati u nebu sve dok ne dođe vrijeme svekolike obnove koju je Bog odavno obećao kroz svete proroke .
Mojsije je rekao : ' Gospodin vaš Bog podignut će vam proroka poput mene iz vašega vlastitog naroda . Dobro slušajte sve što vam on kaže !
A tko god ne bude slušao tog proroka , neka se iskorijeni iz naroda ! '
Još od Samuela , svi su proroci navijestili ovo što se sada događa .
Vi ste djeca tih proroka i Saveza koji je Bog sklopio s vašim precima . Bog je rekao Abrahamu : ' Tvoje će potomstvo biti na blagoslov svim narodima na Zemlji . '
Bog je podignuo svojega slugu i najprije ga je poslao da vas blagoslovi - da se svatko od vas obrati od svojih opačina . "
Dok su Petar i Ivan još govorili narodu , priđu im svećenici , zapovjednik hramske straže i neki saduceji .
Uznemirilo ih je što su , na Isusovu primjeru , navješćivali uskrsnuće od mrtvih .
Uhite ih zato i , kako je već bila večer , bace u tamnicu do jutra .
Ali mnogi koji su ih čuli kako propovijedaju Riječ povjerovali su i broj vjernika uvećao se na otprilike pet tisuća , ne brojeći žene i djecu .
Sutradan se u Jeruzalemu sastanu poglavari , starješine i pismoznanci .
Bio je ondje veliki svećenik Ana s Kaifom , Ivanom , Aleksandrom i drugima iz velikosvećeničke loze .
Dozovu pred sebe apostole i upitaju ih : " Kakvom silom i u čije ime ste to učinili ? "
Petar im , pun Svetoga Duha , reče : " Narodni poglavari i starješine !
Odgovaramo li mi to zbog dobroga djela koje smo učinili bolesnu čovjeku ? Želite li znati kako je iscijeljen ?
Znajte i vi , i cijeli izraelski narod , da taj čovjek stoji pred vama zdrav jer je iscijeljen po imenu Isusa Krista iz Nazareta , kojega ste vi raspeli , ali ga je Bog uskrisio od mrtvih !
Jer Isus je taj ' kamen ' koji ste vi ' graditelji ' odbacili , a koji je ' postao ugaonim kamenom ' .
Ni po kome drugome nema spasenja ! Nema drugoga imena pod nebom po kojemu se ljudi mogu spasiti . "
Članove Vijeća zaprepastila je Petrova i Ivanova neustrašivost jer su mogli jasno vidjeti da su neizobraženi i neuki ljudi . Znali su da su bili Isusovi pratitelji ,
ali kako je iscijeljeni čovjek stajao pred njima , nisu im mogli proturječiti .
Zato narede Petru i Ivanu da iziđu iz vijećnice te počnu raspravljati :
" Što da radimo s tim ljudima ? Ne možemo zanijekati da su učinili čudesni znak - za to znaju svi u Jeruzalemu .
Ali možda možemo spriječiti da se to još više ne razglasi . Zabranimo im da ikomu opet govore o Isusovu imenu . "
Pozovu zato apostole i zapovjede im da nipošto ne govore o Isusovu imenu i ne poučavaju o njemu .
Ali Petar i Ivan im odgovore : " Zar smatrate da je pred Bogom pravo da slušamo vas , a ne njega ?
Ne možemo a da ne govorimo o onomu što smo čuli i vidjeli . "
Vijećnici im opet zaprijete ali ih na koncu puste zato što nisu znali kako ih kazniti a da se narod ne pobuni . Jer svi su slavili Boga zbog toga što se dogodilo :
čudesno je iscijeljen čovjek koji je bio hrom više od četrdeset godina .
Čim su ih oslobodili , Petar i Ivan jave se drugim vjernicima i ispričaju im što su im rekli veliki svećenici i starješine .
Kad su to čuli , svi podignu glas i jednodušno se pomole Bogu : " Gospodine , ti si stvorio nebo , zemlju , more i sve u njima .
Po Svetome Duhu kroz svojega slugu Davida odavno si rekao : ' Zašto se narodi bune ? Zašto puci snuju ispraznosti ?
Zemaljski se kraljevi spremaju na bitku protiv Gospodina i protiv njegova Mesije . '
To se dogodilo u ovomu gradu ! Herod Antipa i Poncije Pilat urotili su se s izraelskim narodom protiv tvojega svetog Sluge Isusa , tvojega Pomazanika .
Učinili su ono što si predodredio svojom snagom i voljom .
Gospodine , čuj njihove prijetnje i daj svojim slugama hrabrosti da navješćuju tvoju Riječ !
Pruži svoju moćnu ruku da se događaju iscjeljenja , čudesa i znamenje u imenu tvojega svetog Sluge Isusa . "
Kad su se tako pomolili , potrese se zgrada u kojoj su bili . Svi se napune Svetoga Duha te su smjelo navješćivali Božju riječ .
Mnoštvo vjernika bilo je jednoga srca i duše : nitko nije ono što je imao zadržavao za sebe , nego su sve međusobno dijelili .
A apostoli su s velikom silom svjedočili o uskrsnuću Gospodina Isusa . Velika je milost bila nad njima .
Nitko od njih nije oskudijevao jer su oni koji su posjedovali zemljišta i kuće prodavali svoju imovinu
i novac donosili apostolima da njime raspolažu . Oni su ga dijelili svakomu prema potrebama .
Tako je Josip kojega su apostoli zvali Barnaba ( što znači sin utjehe ) , levit , rodom s Cipra ,
imao njivu . Prodao ju je i donio novac apostolima da njime raspolažu .
Neki pak čovjek imenom Ananija proda skupa sa svojom ženom Safirom imanje .
U dogovoru sa ženom odvoji dio novca i zadrži ga , a ostatak donese apostolima na raspolaganje .
Petar mu reče : " Ananija ! Zašto ti je Sotona ispunio srce ? Lagao si Svetome Duhu i zadržao dio novca za sebe .
Nisi morao prodati imanje i ostalo bi tvoje . A i kad si ga prodao , novac je bio tvoj . Mogao si odlučiti da ga dadeš ili da ga zadržiš . Zašto si takvo što učinio ? Nisi slagao ljudima , nego Bogu ! "
Čim je Ananija to čuo , sruši se i izdahne . Silan strah spopadne sve koji su za to čuli .
Priđu neki mladići , poviju ga u plahte te iznesu i pokopaju .
Nakon otprilike tri sata dođe njegova žena ne znajući što se dogodilo .
Petar ju upita : " Reci mi , jeste li za ovoliko novca prodali zemljište ? " " Jesmo " , odgovori žena . " Za toliko . "
" Pa što vam je bilo da ste se tako urotili kušati Duha Gospodnjega ? Ondje su na vratima mladići koji su ti pokopali muža . I tebe će iznijeti ! " reče Petar .
Ona se smjesta sruši na pod i umre . Mladići uđu i videći da je mrtva , iznesu ju i pokopaju pokraj muža .
Cijelu Crkvu i sve koji su za to čuli spopadne silan strah .
Preko ruku apostola događala su se mnoga čudesa i znamenja među narodom . Svi su se vjernici jednodušno okupljali u Salomonovu trijemu .
Nitko im se nije usuđivao pridružiti , ali narod ih je veličao .
Sve je više i više muškaraca i žena vjerovalo u Gospodina .
Ljudi su na ulice iznosili bolesnike na ležajevima i nosiljkama ne bi li na njih u prolazu pala barem Petrova sjena .
Mnoštvo je nagrnulo iz sela oko Jeruzalema . Donosili su bolesnike i opsjednute nečistim duhovima . I svi su ozdravljali .
Veliki svećenik i njegovi pristaše iz saducejske sljedbe razjare se od zavisti .
Uhite apostole i bace ih u javni zatvor .
Ali kad je pala noć , dođe anđeo Gospodnji te otvori vrata zatvora i izvede ih . Reče im :
" Idite samo i nastavite ljudima u Hramu govoriti sve o Životu ! "
Apostoli tako u svanuće uđu u Hram i odmah počnu poučavati . U međuvremenu stignu veliki svećenik i njegove pristaše te sazovu Vijeće i izraelske starješine . Pošalju zatim u zatvor po apostole da ih izvedu pred sud .
Ali kad stražari stignu onamo , ne nađu ih u tamnici . Vrate se i jave :
" Zatvor je zaključan i stražari su pred vratima , ali kad smo ih otvorili i ušli , unutra nije bilo nikoga ! "
Kad su zapovjednik hramske straže i veliki svećenici to čuli , zbunjeno su se pitali što sve to znači .
Uto im netko dođe javiti da su zatvorenici u Hramu te da ondje poučavaju narod .
Zapovjednik ode sa stražarima i uhiti ih , ali ne na silu jer se bojao da ih narod ne kamenuje .
Izvedu tako apostole pred Vijeće .
" Nismo li vam strogo zabranili poučavati u ime toga čovjeka ? " upita ih veliki svećenik . " A vi ste napunili Jeruzalem učenjem o Isusu i još nas optužujete za njegovu smrt ! "
Ali Petar i apostoli odgovore : " Valja nam se pokoravati Bogu , a ne ljudima .
Bog naših predaka uskrisio je Isusa , kojega ste smaknuli pribivši ga na križ .
Uzvisio ga je svojom desnicom da bude Vođa i Spasitelj , da izraelskomu narodu omogući da se obrati i da im oprosti grijehe .
Svjedoci svega toga smo mi i Sveti Duh kojega je Bog dao onima što mu se pokoravaju .
Nato se vijećnici razgnjeve . Htjeli su ih smaknuti .
Ali ustane neki farizej , član Vijeća , imenom Gamaliel . Bio je to zakonoznanac kojega je narod vrlo cijenio . Zapovjedi da apostole načas izvedu .
Onda reče vijećnicima : " Izraelci , dobro razmislite što ćete učiniti s tim ljudima !
Podigao se tako prije i neki Teuda tvrdeći da je netko velik . Stekao je oko četiri stotine pristaša , ali je ubijen i svi su se razbježali .
Poslije se u vrijeme popisa stanovništva podigao Juda Galilejac i poveo narod za sobom . I on je ubijen i sljedbenici su mu se razbježali .
Savjetujem zato : ne dirajte te ljude i pustite ih . Potječu li njihovo poučavanje i njihova djela od čovjeka , propast će .
A ako su od Boga , nećete ih moći uništiti . Pazite da ne zaratite s Bogom . "
Vijeće prihvati njegov savjet . Pozovu apostole , išibaju ih , zabrane im da govore u Isusovo ime te ih puste .
Apostoli odu radosni iz Vijeća što ih je Bog smatrao dostojnima da trpe pogrdu zbog Isusova imena .
I svaki dan su u Hramu i po kućama navješćivali da je Isus Mesija .
Ali kako je broj vjernika naglo rastao , neki se počnu žaliti . Židovi koji su govorili grčki prigovarali su Židovima koji su govorili hebrejski da zanemaruju njihove udovice u svagdanjem dijeljenju pomoći .
Dvanaestorica zato sazovu vjernike . " Mi apostoli ne bismo trebali služiti pri stolovima umjesto da propovijedamo i poučavamo Riječ .
Pronađite , braćo , među sobom sedam ljudi na dobrome glasu , punih Svetoga Duha i mudrosti . Njih ćemo za to zadužiti ,
a mi ćemo se posvetiti molitvi te propovijedanju i poučavanju Riječi . "
Prijedlog se svima svidio . Izaberu Stjepana , čovjeka punog vjere i Svetoga Duha , te Filipa , Prohora , Nikanora , Timona , Parmenu i Nikolu koji je došao iz Antiohije . On se kao poganin obratio na židovsku vjeru , a sada je postao kršćaninom .
Postave njih sedmoricu pred apostole , a oni polože na njih ruke i pomole se .
Božja riječ sve se više širila . Broj vjernika u Jeruzalemu naglo je rastao , a i mnogi su židovski svećenici prihvaćali vjeru .
Stjepan je bio pun Božje milosti i sile . Činio je među narodom silna čudesa i znamenje .
Ali pobune se neki iz takozvane sinagoge Slobodnjaka , Židovi iz Cirene , Aleksandrije , Cilicije i Male Azije , pa počnu s njime raspravljati .
Nitko od njih nije se mogao nositi s mudrošću i Duhom kojim je Stjepan govorio .
Nagovore zato neke ljude da za njega kažu : " Čuli smo ga da govori pogrdne riječi protiv Mojsija i protiv Boga . "
Podjarili su i narod i starješine i pismoznance . Oni dođu po njega , ščepaju ga i odvuku u Vijeće .
Dovedu onamo krivokletnike koji izjave : " Ovaj čovjek uvijek govori protiv Hrama i protiv Mojsijeva zakona .
Čuli smo da kaže kako će taj Isus iz Nazareta uništiti Hram i promijeniti običaje koje nam je Mojsije predao . "
Svi koji su sjedili u Vijeću pogledaju u Stjepana i opaze da mu je lice poput anđeoskog .
Veliki svećenik ga upita : " Je li to istina ? "
Stjepan odgovori : " Braćo i časni oci , poslušajte me ! Naš se slavni Bog ukazao našemu ocu Abrahamu u Mezopotamiji , prije nego što se nastanio u Haranu .
Rekao mu je : ' Idi iz svoje zemlje , iz svojega zavičaja , u zemlju koju ću ti pokazati . '
Abraham tako napusti kaldejsku zemlju i nastani se u Haranu . Odande ga je Bog , nakon smrti njegova oca , preselio u ovu zemlju u kojoj vi sada živite .
Ali nije mu u njoj dao nikakvu baštinu , ni stopu zemlje , nego ju je obećao dati njemu i njegovim potomcima iako Abraham još nije imao djece .
Bog mu je također rekao da će njegovi potomci živjeti u tuđoj zemlji kao robovi i da će ih ondje tlačiti četiri stotine godina .
Ali rekao je : ' Narodu kojemu će robovati ja ću suditi . A zatim će izići i klanjati mi se na ovomu mjestu . '
Zatim je Bog s Abrahamom sklopio savez obrezanja . Tako je Izak , Abrahamov sin , obrezan kad mu je bilo osam dana . Izak je tako učinio sa svojim sinom Jakovom , a Jakov s dvanaestoricom sinova , patrijarsima židovskoga naroda .
A Jakovljevi sinovi , patrijarsi , bili su ljubomorni na svojega brata Josipa pa su ga prodali kao roba u Egipat . Ali Bog je bio s njim
i izbavljao ga iz svih nevolja . Darivao ga je svojom naklonošću i mudrošću pred egipatskim kraljem , faraonom , te ga je on postavio za upravitelja Egipta i cijeloga svojeg dvora .
Poslije je zavladala glad u cijelome Egiptu i Kanaanu . Naši su preci bili u velikoj nevolji : nisu mogli naći hrane .
Jakov je čuo da u Egiptu ima žita pa je onamo poslao svoje sinove , naše pretke .
Kad su drugi put otišli onamo , Josip je otkrio braći tko je , pa je faraon upoznao njegovu obitelj .
Zatim je Josip poslao po svojega oca Jakova i svu svoju braću da dođu u Egipat . Bilo ih je sedamdeset pet .
Tako je Jakov došao u Egipat . Ondje su umrli on i njegovi sinovi , naši preci .
Prenijeli su ih u Sihem i položili u grob koji je Abraham za srebro kupio od Hamorovih sinova .
Kako se bližilo vrijeme ispunjenja obećanja koje je Bog dao Abrahamu , u Egiptu je naš narod rastao i množio se .
Ali na egipatsko prijestolje dođe novi kralj , koji nije poznavao Josipa .
Zlostavljao je naše pretke i primoravao roditelje da ostavljaju svoju novorođenčad da pomre .
U to se doba rodio Mojsije . Bio je prelijepo dijete . Roditelji su se o njemu brinuli tri mjeseca .
Kad su ga na koncu morali ostaviti , pronašla ga je faraonova kći i odgojila kao vlastitoga sina .
Mojsije je poučen svoj egipatskoj mudrosti . Postao je silnim i u riječima i na djelima .
Kad mu je bilo četrdeset godina , srce ga ponuka da posjeti svoje rođake , izraelski narod .
Ondje ugleda kako neki Egipćanin zlostavlja Izraelca . Braneći zlostavljanog Izraelca , suprotstavi se Egipćaninu te se osveti i ubije ga .
Mislio je da će njegova braća shvatiti kako ga je Bog poslao da ih spasi , ali oni nisu razumjeli .
Sutradan opet ode k njima i ugleda kako se tuku dva Izraelca . Počne ih nagovarati da se pomire : ' Ljudi ! ' reče im . ' Braća ste ! Zašto zlostavljate jedni druge ? ! '
Ali onaj koji je zlostavljao bližnjega odgurne Mojsija i reče : ' A tko je tebe postavio poglavarom i sucem nad nama ?
Kaniš li i mene ubiti kao onoga Egipćanina jučer ? '
Kad je to čuo , Mojsije pobjegne i skloni se u midjansku zemlju . Ondje su mu se rodila dva sina .
Četrdeset godina nakon toga ukazao mu se anđeo u pustinji blizu gore Sinaja , u plamtećoj vatri gorućega grma .
Mojsije je opazio gorući grm i zadivljen se pitao što je to . Dok je prilazio da bolje pogleda , začuje Gospodnji glas :
' Ja sam Abrahamov , Izakov i Jakovljev Bog . ' Mojsije se silno preplaši . Nije se usuđivao gledati .
Gospodin mu reče : ' Izuj sandale s nogu jer stojiš na svetoj zemlji .
Dobro sam vidio nevolju svojega naroda u Egiptu i čuo njegove uzdahe . Sišao sam da ga izbavim . Idi sada ! Šaljem te u Egipat ! '
Toga istog Mojsija kojega su se odrekli pitajući ga : ' Tko je tebe postavio poglavarom i sucem nad nama ? ' Bog im je poslao kao poglavara i otkupitelja da ih izbavi , preko anđela koji mu se ukazao u gorućem grmu .
On ih je izveo iz Egipta čineći čudesa i znakovlje . Vodio ih je kroz Crveno more i kroz pustinju četrdeset godina .
Taj je isti Mojsije rekao izraelskome narodu : ' Bog će vam podignuti proroka poput mene iz vašega naroda . '
Isti je Mojsije bio posrednikom između izraelskoga naroda i anđela koji mu je dao riječi života na gori Sinaju da ih preda nama .
Naši preci nisu mu se htjeli pokoriti , nego su ga odbili i srcima se opet okrenuli prema Egiptu .
Rekli su Aronu : ' Napravi nam bogove koji će ići pred nama jer ne znamo što se dogodilo s Mojsijem koji nas je izveo iz Egipta ! '
Načinili su idola u obliku teleta , prinijeli mu žrtve i veselili se tomu što su učinili .
A Bog se okrenuo od njih i pustio ih da se klanjaju Suncu , Mjesecu i zvijezdama kao svojim bogovima . U proročkoj je knjizi zapisano : ' Zar ste meni prinosili žrtve za četrdeset godina u pustinji , Izraele ?
Ne ; okrenuli ste se poganskim bogovima - Molohovu svetištu i zvijezdi boga Refana , likovima koje ste načinili da biste im se klanjali . Zato ću vas odvesti u progonstvo dalje od Babilona ! '
Naši su preci sa sobom kroz pustinju nosili Šator svjedočanstva . Bio je načinjen točno prema predlošku koji je Mojsiju pokazao Bog .
Mnogo godina zatim , kad je Jošua ratovao protiv poganskih naroda koje je Bog istjerao iz te zemlje , Šator su unijeli sa sobom u novu zemlju . Ondje je ostao sve do vremena kralja Davida .
Davidu je Bog bio milostiv , te ga je zamolio za dopuštenje da izgradi Hram Jakovljevu Bogu .
Ali izgradio ga je tek Salomon .
Ipak , Svevišnji ne prebiva u hramovima koje su izgradile ljudske ruke . Kao što kaže prorok :
' Nebo mi je prijestolje , a zemlja podnožje mojim nogama . Kakav mi vi dom možete izgraditi ? Gdje da počivam ?
Zar nije moja ruka stvorila sve u nebu i na Zemlji ? '
Tvrdoglavi ste ! Pogani ste u srcima i gluhi za istinu ! Uvijek se opirete Svetome Duhu , baš kao i vaši preci !
Ima li ijedan prorok kojega vaši oci nisu progonili ? Pobili su one koji su pretkazali dolazak Pravednika - kojega ste vi izdali i smaknuli .
Preko anđela ste dobili Zakon , a niste ga se držali ! "
Kad su to čuli , židovski se vođe toliko razgnjeve na Stjepana da na njega počnu škripati zubima .
Ali Stjepan , pun Svetoga Duha , upre pogled u nebo i ugleda Božju slavu i Isusa kako stoji na počasnome mjestu , Bogu zdesna .
" Vidim otvorena nebesa " , reče , " i Sina Čovječjega kako stoji zdesna Bogu . "
Oni nato rukama poklope uši i vičući iz svega glasa složno navale na njega .
Izvuku ga iz grada i počnu kamenovati . Svjedoci odlože ogrtače do nogu mladića Savla .
Dok su ga kamenovali , Stjepan je zazivao : " Gospodine Isuse , primi moj duh ! "
Zatim se baci na koljena i poviče iz sve snage : " Gospodine , ne uzmi im ovo za grijeh ! " Pošto to izgovori , izdahne .
Savao je odobravao Stjepanovo smaknuće . Tog je dana započeo veliki val progona Crkve u Jeruzalemu pa su se svi osim apostola razbježali po Judeji i Samariji .
Neki pobožni ljudi pokopali su Stjepana i održali veliko žalovanje za njim .
Savao je pak pustošio Crkvu . Išao je od kuće do kuće te muškarce i žene odvlačio i predavao u tamnicu .
Ali vjernici koji su pobjegli iz Jeruzalema posvuda su išli navješćujući Radosnu vijest o Isusu .
Filip je , primjerice , otišao u Samariju i ondje ljudima propovijedao o Kristu .
Mnoštvo je jednodušno prihvaćalo Filipove riječi slušajući ga i gledajući čudesa koja je činio .
Izgonio je mnoge nečiste duhove koji su vrišteći izlazili iz opsjednutih . Iscijelio je mnoge uzete i hrome .
U tomu je gradu tako zavladala velika radost .
Neki čovjek imenom Šimun već se dugo ondje bavio čarobnjaštvom . Opčaravao je narod i izdavao se za velikog čovjeka .
Samarijanci su mu se , od najmanjega do najvećega , priklanjali i nazivali ga " velikim " i " Božjom silom " .
Činili su to zato što ih je dugo opčaravao svojim vradžbinama .
Ali tada su povjerovali Filipu koji je navješćivao Radosnu vijest o Božjemu kraljevstvu i imenu Isusa Krista . Krstili su se muškarci i žene .
I sam je Šimun povjerovao i krstio se te slijedio Filipa kuda god je išao . Zadivljeno je promatrao čudesa i znamenje koje je Filip činio .
Kad su apostoli u Jeruzalemu čuli da su u Samariji prihvatili Božju riječ , pošalju onamo Petra i Ivana .
Oni dođu i pomole se za obraćenike da prime Svetoga Duha .
Jer Sveti Duh još nije sišao ni na koga od njih . Bili su samo kršteni u ime Gospodina Isusa .
Polagali su ruke na njih te su primali Svetoga Duha .
Kad je Šimun vidio da ljudi primaju Svetoga Duha kad apostoli na njih polože ruke , ponudi apostolima novac :
" Dajte i meni tu moć da svatko na koga položim ruke primi Svetoga Duha ! "
Ali Petar mu odgovori : " Propao i taj novac i ti skupa s njim ! Misliš li da Božji dar možeš kupiti novcem ?
Ti na ovo nemaš pravo jer ti srce nije pravo pred Bogom !
Obrati se od svoje zloće i moli se Gospodinu pa će ti možda oprostiti nakane zlog srca .
Vidim da si pun gorčine i okovan grijehom . "
" Vi se za mene molite Gospodinu da me ne snađe to što ste rekli ! " odgovori Šimun .
Pošto su svjedočili i propovijedali Božju riječ u Samariji , Petar i Ivan vratili su se u Jeruzalem . Putem su se zaustavljali u samarijskim selima navješćujući Radosnu vijest .
A Filipu reče anđeo Gospodnji : " Kreni na jug pustom cestom što iz Jeruzalema vodi u Gazu . "
I Filip pođe . Susretne nekog Etiopljanina , dvorskog rizničara , visokog dostojanstvenika etiopske kraljice , kandake . Vraćao se iz Jeruzalema
kamo se išao pokloniti Bogu . Sjedio je u kočiji čitajući naglas iz knjige proroka Izaije .
Sveti Duh reče Filipu : " Priđi i hodaj uz kočiju ! "
Filip pritrči . Začuje kako čovjek čita Izaiju pa upita : " Razumijete li to što čitate ? "
" A kako da razumijem ako me tko ne pouči ? " odgovori čovjek . Zamoli Filipa da se popne u kočiju i sjedne do njega .
Čitao je ovaj ulomak : " Odveli su ga kao ovcu na klanje . Kao janje nijemo pred onima što ga strižu , ni usta nije otvorio .
Ponižen je i lišen pravde . Tko da opiše njegov naraštaj ? Jer život je njegov uzet sa Zemlje .
Dostojanstvenik zatim upita Filipa : " Reci mi , molim te , govori li to prorok o sebi ili o kome drugome ? "
Filip mu , počevši od toga ulomka , objasni evanđelje i navijesti Isusa .
Vozeći se tako naiđu na neku vodu , a dostojanstvenik upita : " Evo vode ! Što me priječi da se krstim ? "
Zapovjedi da kočija stane pa obojica siđu do vode . Filip ga ondje krsti .
Kad su izišli iz vode , Sveti Duh ponese Filipa i dostojanstvenik ga više nije vidio . On radosno nastavi svojim putem ,
a Filip se nađe u gradu Azotu . Kud god je išao , putem je po gradovima propovijedao Radosnu vijest sve dok nije stigao u Cezareju .
A Savao , neprestano dišući prijetnjom ubojstva prema Gospodinovim učenicima , ode k velikom svećeniku .
Zatraži od njega pisma za sinagoge u Damasku da može sve sljedbenike Puta , i muškarce i žene , na koje ondje naiđe , dovesti okovane u Jeruzalem .
Kad se približio Damasku , odjednom ga obasja svjetlost s neba .
Padne na zemlju . Začuje nato glas kako mu govori : " Savle , Savle ! Zašto me progoniš ? "
" Tko si ti , Gospodine ? " upita Savao . " Ja sam Isus kojega progoniš ! " odgovori glas .
" Ustani i pođi u grad ! Ondje će ti se reći što da činiš . "
Savlovi su suputnici ostali bez riječi . Čuli su glas , ali nikoga nisu vidjeli .
Savao ustane sa zemlje . Oči su mu bile otvorene , ali ništa nije vidio . Povedu ga zato za ruku i uvedu u Damask .
Tri dana nije ništa vidio niti je jeo i pio .
A u Damasku je živio vjernik imenom Ananija . Njemu Gospodin reče u viđenju : " Ananija ! " " Molim , Gospodine ? " odazove se on .
Gospodin mu reče : " Idi u Ravnu ulicu , u Judinu kuću , i ondje potraži Savla iz Tarza . Eno ga ondje ; moli se .
U viđenju koje sam mu dao vidio je čovjeka imenom Ananija kako ulazi i polaže na njega ruke da progleda . "
" Ali , Gospodine , " odgovori Ananija , " od tolikih sam čuo da je mnogo zla učinio tvojim svetima u Jeruzalemu !
Ima punomoć od velikog svećenika da okuje u lance sve koji prizivaju tvoje ime . "
Gospodin mu odgovori : " Idi i učini što ti kažem . Izabrao sam Savla da ponese moje ime poganima i kraljevima i izraelskome narodu .
Pokazat ću mu koliko mora pretrpjeti zbog mojega imena . "
Ananija ode onamo , položi ruke na Savla i reče : " Brate Savle , Gospodin Isus koji ti se ukazao na putu poslao me je da progledaš i da se napuniš Svetoga Duha . "
Savlu s očiju odmah spadne nešto poput ljuski te progleda . Ustane zatim i krsti se .
Onda nešto pojede i okrijepi se . Savao je nekoliko dana ostao s vjernicima u Damasku .
Smjesta je po sinagogama počeo propovijedati da je Isus Božji Sin .
Svi koji su ga slušali bili su zaprepašteni . " Pa nije li ovo onaj isti koji je u Jeruzalemu istrebljivao Isusove sljedbenike ? " pitali su . " Zar on nije došao ovamo zato da ih uhiti i okovane odvede pred velike svećenike ? "
Savlovo je propovijedanje bivalo sve silnije . Zbunjivao je Židove u Damasku dokazujući im da je Isus Mesija .
Nakon podosta vremena , židovski ga vođe odluče pogubiti ,
ali Savao dozna za njihovu nakanu . Danonoćno su nadzirali gradska vrata ne bi li ga ubili .
Zato ga vjernici noću spuste preko zidina u košari .
Kad je Savao stigao u Jeruzalem , pokušao se sastati s vjernicima , ali svi su ga se bojali . Nisu vjerovali da je zaista vjernik .
Tada ga Barnaba povede k apostolima te im ispriča da je Savao na putu u Damask vidio Gospodina i što mu je Gospodin rekao te kako je u Damasku hrabro propovijedao u Isusovo ime .
Od tada se s njima slobodno družio po Jeruzalemu i hrabro je propovijedao u Gospodnje ime .
Raspravljao je s nekim Židovima koji su govorili grčki pa ga oni nakane ubiti .
Kad su vjernici za to čuli , odvedu ga u Cezareju i pošalju doma u Tarz .
Crkva je u cijeloj Judeji , Galileji i Samariji živjela u miru . Izgrađivala se i napredovala . Vjernici su hodili u strahu Gospodnjemu i u utješeni Svetim Duhom .
Obilazeći svete posvuda , Petar je došao i k Božjemu narodu u gradu Lidi .
Ondje upozna nekog čovjeka imenom Eneja , koji je osam godina ležao uzet u postelji .
Petar mu reče : " Eneja , ozdravlja te Isus Krist ! Ustani i namjesti postelju ! " Čovjek smjesta ustane .
Kad su to vidjeli svi žitelji Lide i Šarona , obrate se Gospodinu .
U Jopi je živjela i vjernica imenom Tabita ( što znači " košuta " ) . Život joj se sastojao u tomu da čini dobra i milosrdna djela .
Upravo se tada ona razboli i umre . Pripremili su ju za pokop i položili ju u sobi na katu .
Ali kad su čuli da je Petar blizu , u Lidi , pošalju k njemu dvojicu i zamole ga : " Odmah dođi k nama ! "
Petar zato odmah pođe s njima . Čim je stigao povedu ga u sobu na katu . Ondje ga okruže udovice plačući i pokazujući mu ogrtače i drugu odjeću koju im je Košuta izradila dok je bila s njima .
Ali Petar ih sve pošalje iz sobe . Klekne i pomoli se , a zatim se okrene prema tijelu i reče : " Tabita , ustani ! " Ona otvori oči , pogleda Petra i sjedne .
On joj pruži ruku i pridigne ju . Zatim pozove udovice i svete pa im pokaže da je oživjela .
Vijest se pronese cijelim gradom te mnogi povjeruju u Gospodina .
Petar je neko vrijeme ostao u Jopi , u kući nekoga kožara Šimuna .
U Cezareji je živio čovjek imenom Kornelije , stotnik takozvane italske čete .
I on i njegovi ukućani bili su pobožni i bojali su se Izraelova Boga . Velikodušno je dijelio narodu milodare i stalno se molio Bogu .
On oko tri ure popodne u viđenju jasno ugleda kako mu prilazi Božji anđeo . " Kornelije ! " pozove ga anđeo .
Kornelije se prestrašeno zagleda u njega . " Tko si ti , gospodine ? " upita anđela . Anđeo odgovori : " Tvoje su molitve i milodari siromašnima uzišli pred Boga kao podsjetnik .
Pošalji zato ljude u Jopu po Šimuna zvanoga Petar .
On je gost u kući kožara Šimuna , koja se nalazi uz more . "
Čim je anđeo otišao , Kornelije pošalje dvojicu slugu i pobožnoga , odanog vojnika
i sve im ispriča te ih pošalje u Jopu .
Sutradan oko podneva , dok su se Kornelijevi ljudi približavali gradu , Petar se popne na krov da se moli .
Bio je gladan . Dok su mu pripremali jelo , on padne u zanos .
Vidio je kako se nebo otvara i kako se na zemlju spušta nešto poput velikog platna zavezanoga na četiri kraja .
U njemu je bilo svakakvih četveronožnih životinja , gmazova i ptica nebeskih .
Neki mu glas reče : " Ustani , Petre ! Zakolji i jedi ! "
" Nipošto , Gospodine " , odgovori Petar . " Nikad još nisam okusio ništa zabranjeno židovskim zakonom . "
" Ne nazivaj nečistim ono što Bog proglasi čistim ! " opet se javi glas .
To se viđenje triput ponovi , a platno se zatim uzdigne u nebo .
Dok se Petar dvoumio što bi to viđenje moglo značiti , dođu Kornelijevi ljudi . Raspitali su se gdje je Šimunova kuća i pojavili se na vratima .
Upitaju je li ondje u gostima neki Šimun Petar .
Dok je Petar još razmišljao o viđenju , Sveti Duh mu reče : " Traže te trojica ljudi .
Ustani i pođi s njima ne dvoumeći se jer sam ih ja poslao . "
Petar siđe k njima i reče : " Evo me . Ja sam taj kojega tražite . Zašto ste došli ? "
" Poslao nas je rimski stotnik Kornelije , pravedan čovjek koji se boji Boga Izraelova " , odgovore oni . " Svi ga Židovi cijene . Njemu je anđeo rekao da pošalje po tebe , da mu dođeš govoriti . "
Petar ih tada pozove da uđu i ugosti ih . Sutradan ustane i pođe s njima . Pratila su ga još neka braća iz Jope .
Drugoga dana stignu u Cezareju . Kornelije ih je čekao okupivši rodbinu i prisne prijatelje .
Kad je Petar kročio u kuću , Kornelije mu pohrli u susret i padne mu pred noge klanjajući mu se .
" Ustani ! I ja sam samo čovjek ! " reče mu Petar
te razgovarajući s njim uđe u kuću gdje je bilo okupljeno mnogo ljudi .
Petar im reče : " Znate da Zakon Židovima zabranjuje družiti se s poganima ili ulaziti k njima u kuću . Ali meni je Bog pokazao da nikoga ne smatram nečistim .
Zato sam bez pogovora došao kad ste me pozvali . Sada mi dakle recite zašto ste me zvali . "
Kornelije odgovori : " Prije četiri dana molio sam se u svojem domu baš u ovo doba , u tri ure poslije podne . Odjednom se preda mnom pojavi neki čovjek u sjajnoj odjeći
i reče mi : ' Kornelije , molitve su ti uslišane i Bog je vidio tvoje milodare !
Pošalji ljude u Jopu da dovedu Šimuna Petra . Gost je u domu kožara Šimuna koji živi pokraj morske obale . '
Zato sam smjesta poslao po tebe i dobro je da si došao . Evo nas dakle ovdje pred Bogom , da čujemo što ti je Gospodin zapovjedio da nam kažeš ! "
Petar reče : " Sada uistinu shvaćam : Bog nije pristran .
U svakomu narodu prihvaća one koji ga se boje i koji čine što je pravedno .
Izraelskome je narodu poslao svoju Riječ , navijestio im evanđelje : mir s Bogom po Isusu Kristu koji je Gospodar svih .
Znate što se događalo po svoj Judeji . Sve je to započelo u Galileji , otkad je Ivan propovijedao krštenje .
Znate da je Bog pomazao Isusa iz Nazareta svojim Svetim Duhom i silom . Isus je , zato što je Bog bio s njim , hodio čineći dobro i iscjeljujući sve koje je đavao držao u svojoj vlasti .
Mi apostoli svjedoci smo svega što je činio u Izraelu i u Jeruzalemu . Smaknuli su ga i raspeli ,
ali ga je Bog treći dan podignuo od mrtvih i dopustio mu da se pokaže -
ne svemu narodu nego nama koje je još prije izabrao da budemo njegovim svjedocima . Jeli smo i pili s njim pošto je uskrsnuo od mrtvih .
Zapovjedio nam je da posvuda propovijedamo i svjedočimo da je Bog Isusa postavio sucem svima : i živima i mrtvima .
On je taj o kojemu su svjedočili proroci kad su rekli da svatko tko u njega vjeruje u njegovu imenu prima oproštenje grijeha . "
Dok je Petar još govorio , Sveti Duh siđe na sve koji su slušali .
Židovski vjernici koji su došli s Petrom čudili su se daru Svetoga Duha koji se izlio i na pogane
jer su ih čuli kako govore u drugim jezicima i slave Boga . Petar tada reče :
" Može li tko uskratiti krštenje ovima koji su primili Svetoga Duha baš kao i mi ? "
Zapovjedi zato da se krste u ime Isusa Krista . Zamole ga zatim da pri Korneliju ostane još nekoliko dana .
Apostoli i braća u Judeji doznali su da su pogani prihvatili Božju riječ .
Kad je Petar došao u Jeruzalem , neki su mu židovski vjernici počeli prigovarati :
" Ušao si u poganski dom ! Čak si i jeo s njima ! "
Petar im ispriča kako se to dogodilo :
" U Jopi sam se molio i u zanosu imao viđenje : nešto poput velikog platna zavezanoga na četiri kraja kako se s neba spušta do mene .
Pogledam unutra i vidim svakakve četveronošce , zvijeri i gmazove te ptice nebeske .
Začujem glas koji mi govori : " Ustani , Petre ! Kolji i jedi ! "
" Nipošto , Gospodine " , odgovorim . " Nikad još nisam okusio ništa zabranjeno židovskim zakonom . "
" Ne nazivaj nečistim ono što Bog proglasi čistim ! " opet se javi glas .
To se triput ponovilo , a onda se sve uzdignulo u nebo .
Upravo tada pojave se pred kućom trojica ljudi iz Cezareje koji su došli po mene .
Sveti Duh rekao mi je da idem s njima ne oklijevajući . Sa mnom su pošla i ova šestorica braće i ubrzo smo stigli u dom čovjeka koji je poslao po nas .
Ispripovjedio nam je kako mu se doma ukazao anđeo i rekao mu : ' Pošalji ljude u Jopu po Šimuna nazvanoga Petar .
On će ti reći kako da se spasiš i ti i svi tvoji ukućani . '
Počeo sam im propovijedati Radosnu vijest , ali tek što sam počeo siđe na njih Sveti Duh , baš kao što je u početku na nas sišao .
Tada sam se sjetio što nam je rekao Gospodin : ' Ivan je krstio vodom , ali vi ćete biti kršteni Svetim Duhom . '
Kad je već Bog dao tim poganima isti dar kao i nama koji smo povjerovali u Gospodina Isusa Krista , tko sam ja da mu se protivim ? "
Kad su to čuli , umire se i počnu slaviti Boga . " Bog je i poganima dao da se obrate i da imaju vječni život ! " govorili su .
Vjernici , koji su se u međuvremenu razbježali zbog nevolje koja ih je snašla zbog Stjepana , došli su do Fenicije , Cipra i sirijske Antiohije . Radosnu vijest propovijedali su samo Židovima .
Ali neki od vjernika koji su u Antiohiju došli s Cipra i Cirene počnu i poganima propovijedati o Gospodinu Isusu .
Ruka Gospodnja bila je s njima te velik broj pogana povjeruje i obrati se Gospodinu .
Ta je vijest doprla do Crkve u Jeruzalemu pa oni pošalju Barnabu u Antiohiju .
Kad je vidio kakvu im je milost Bog ukazao , razveseli se te je ohrabrivao vjernike da ostanu vjerni Gospodinu .
Barnaba je bio čestit čovjek , pun Svetoga Duha i čvrste vjere . I veliko mnoštvo ljudi obrati se Gospodinu .
Barnaba zatim ode u Tarz potražiti Savla .
Pronađe ga i odvede u Antiohiju . Obojica su ondje ostali godinu dana i na crkvenim sastancima poučavali veliko mnoštvo ljudi . Ondje su se vjernici prvi put prozvali kršćanima .
U to doba dođu u Antiohiju neki proroci iz Jeruzalema .
Jedan od njih , imenom Agab , pretkaže po Duhu da će u cijelomu Rimskom Carstvu zavladati velika glad . To se i dogodi za Klaudijeve vladavine .
Vjernici iz Antiohije zato odluče da svatko od njih pošalje pomoć koliku može braći u Judeji .
Učine tako te pošalju pomoć starješinama po Barnabi i Savlu .
Tada kralj Herod Agripa počne zlostavljati neke vjernike iz Crkve .
Ivanova brata Jakova pogubi mačem .
Kad je vidio da je to drago židovskim vođama , uhiti i Petra za Blagdana beskvasnih kruhova .
Uhiti ga i baci u tamnicu te zapovjedi da ga čuvaju četiri vojničke straže . Kanio ga je poslije Pashe izvesti pred narod da mu sude .
Dok je Petar bio u tamnici , Crkva se žarko molila Bogu za njega .
Noć prije nego što ga je Herod kanio izvesti pred sud Petar je spavao okovan između dvojice vojnika , a pred vratima su stražarili vojnici .
Ali odjednom ćeliju obasja svjetlost : pojavi se anđeo Gospodnji . Udari Petra po rebrima i reče " Brzo ustani ! " I lanci mu spadnu s ruku .
Zatim mu anđeo reče : " Opaši se i obuj sandale . " Petar posluša . " Obuci sada ogrtač i pođi za mnom ! " zapovjedi anđeo .
Petar iziđe i pođe za njim , ali nije znao da se to zaista događa . Mislio je da ima viđenje .
Prošli su pokraj prve i druge straže te došli do željeznih vrata na izlazu iz zatvora . Ona se sama otvore te iziđu na ulicu . Kad su prošli jednu ulicu , anđeo odjednom ode od njega .
Petar napokon shvati što se dogodilo : " Gospodin je zaista poslao anđela da me izbavi od Heroda i od onoga što su mi Židovi htjeli učiniti ! " reče on .
Kad je to shvatio , uputi se domu Marije , majke Ivana zvanoga Marko . Ondje su mnogi bili okupljeni na molitvi .
Zakuca na dvorišna vrata . Sluškinja imenom Ruža dođe poslušati tko kuca .
Kad je prepoznala Petrov glas , od veselja zaboravi otvoriti vrata . Utrči u kuću i javi im da je pred vratima Petar .
" Poludjela si " , odgovore joj , ali ona je to i dalje uporno tvrdila . " Vjerojatno je to njegov anđeo " , zaključe zatim .
Petar je i dalje kucao . Kad su na koncu otvorili i ugledali ga , zaprepaste se .
On im rukom pokaže da šute te ispriča kako ga je sam Gospodin izveo iz tamnice . " Javite Jakovu i drugoj braći što se dogodilo ! " reče . Zatim ode na drugo mjesto .
Kad se razdanilo , među vojnicima nastane uzbuna zbog Petrova nestanka .
Herod Agripa pošalje potragu za njim , a kad ga ne nađu , sasluša stražare i zapovjedi da se smaknu . Ode zatim iz Judeje u Cezareju te ondje ostane neko vrijeme .
Herod je bio u žestoku sukobu sa žiteljima Tira i Sidona . Pošalju mu stoga izaslanike da s pomoću kraljevskoga komornika Blasta , kojega su pridobili , zaiskaju mir jer su hranu nabavljali iz Herodove zemlje .
Na dan sastanka Herod obuče kraljevsko ruho te sjedne na prijestolje i počne im govoriti .
Narod je vikao : " Božji je to glas , a ne ljudski ! "
Ali zato što je prihvatio da mu se ljudi klanjaju i što nije dao slavu Bogu , udari ga anđeo Gospodnji te ga izjedu crvi i umre .
Ali Božja Radosna vijest brzo se širila i stjecala nove vjernike .
Kad su Barnaba i Savao završili sa služenjem u Jeruzalemu , vrate se u Antiohiju i povedu sa sobom Ivana zvanog Marko .
Među prorocima i učiteljima u sirijskoj Antiohiji bili su Barnaba , Šimun zvani Niger , Lucije Cirenac , Manahen , koji je kao dijete othranjen s Herodom Atipom , i Savao .
Dok su jednom obavljali Božju službu i postili , Sveti Duh im reče : " Pošaljite Barnabu i Savla na djelo na koje sam ih pozvao . "
Postili su i dalje i molili . Zatim na njih polože ruke i pošalju ih na put .
Savla i Barnabu Sveti je Duh poslao u Seleuciju , a odande jedrenjakom na Cipar .
Kad su došli u grad Salaminu , navješćivali su Božju riječ po židovskim sinagogama . Ivan Marko pratio ih je i pomagao im .
Kad su tako prešli sav otok i stigli do grada Pafa , naiđu na nekog vračara , samozvanog proroka imenom Barjesus .
Bio je iz kruga namjesnika Sergija Pavla , razborita čovjeka . Sergije pozove Barnabu i Savla pa ih zamoli da mu kazuju Božju riječ ,
ali usprotivi im se vračar Elim ( tako mu ime glasi na grčkome ) i namjesnika počne odvraćati od vjere .
Tada ga Savao , kojega su zvali i Pavao , pun Svetoga Duha , ošine pogledom
i reče : " Sine đavolski pun lukavštine i pakosti , neprijatelju svake pravednosti , dokle ćeš iskrivljavati ispravne putove Gospodnje ?
Udarit će te sada ruka Gospodnja ! Oslijepit ćeš na neko vrijeme i nećeš gledati Sunca ! " Na vračara smjesta padne tama te on počne glavinjati uokolo tražeći tko će ga voditi .
Kad je namjesnik vidio što se dogodilo , povjeruje i zadivi se učenju Gospodnjem .
Pavao i njegovi pratitelji otisnu se lađom iz Pafa te stignu u luku Pergu u Pamfiliji . Ondje ih napusti Ivan Marko i vrati se u Jeruzalem .
Barnaba i Pavao iz Perge odu u pizidijsku Antiohiju . U subotu odu u sinagogu i sjednu .
Nakon uobičajenog čitanja Mojsijeva zakona i Proroka nadstojnici sinagoge im poruče : " Braćo , imate li koju riječ utjehe za narod , govorite ! "
Nato Pavao ustane , podigne ruku i reče : " Izraelci i svi koji se bojite izraelskoga Boga , čujte :
Bog ovoga , izraelskog naroda izabrao je naše pretke i učinio da napreduju u Egiptu . Zatim ih je svojom silnom rukom izveo iz te zemlje u kojoj su robovali .
Četrdesetak godina ih je u pustinji strpljivo podnosio .
Zatro je sedam naroda u kanaanskoj zemlji da bi im njihovu zemlju dao u naslijeđe .
Sve je to trajalo kojih četiristo pedeset godina . Potom im je dao suce da vladaju njima - sve do proroka Samuela .
Tada su ljudi zaiskali kralja pa im je Bog dao Šaula , Kišova sina iz Benjaminova plemena , da vlada četrdeset godina .
Ali njega je svrgnuo i postavio im za kralja Davida , za kojega je sam rekao : ' Jišajev sin David čovjek je po mojemu srcu jer će učiniti sve što želim . '
Iz Davidova je potomstva Bog po svojemu obećanju Izraelu izveo Spasitelja Isusa .
Prije Isusova dolaska Ivan Krstitelj propovijedao je svem izraelskom narodu da se mora obratiti Bogu i krstiti .
Kad je Ivan završavao sa svojoj službom , govorio je : ' Nisam onaj za kojega me smatrate . Nisam Mesija . Ali on dolazi za mnom . Ja mu nisam dostojan ni biti robom . '
Braćo moja , sinovi Abrahamovi i svi koji se bojite Izraelova Boga , ta je riječ spasenja nama namijenjena !
Žitelji Jeruzalema i njihovi vođe ispunili su proročanstvo osudivši Isusa na smrt . Nisu ga prepoznali ni shvatili da je on taj o kojemu su pisali proroci iako svake subote čitaju iz proročkih knjiga .
Tražili su od Pilata da ga smakne iako za to nisu imali nikakav razlog .
Kad su tako ispunili proročanstva o njegovoj smrti , skinuli su ga s križa i položili u grob .
Ali Bog ga je uskrisio od mrtvih .
Mnogo dana ukazivao se onima koji su s njim išli iz Galileje u Jeruzalem . Oni sad o njemu svjedoče narodu .
A mi vam navješćujemo Radosnu vijest . Bog je ispunio obećanje koje je dao našim precima
za života nas , njihove djece , uskrisivši Isusa od mrtvih . O tomu govori Drugi psalam : ' Ti si moj Sin , danas sam ti postao Ocem . '
Jer Bog je obećao da će ga podignuti od mrtvih i da nikada više neće umrijeti . Rekao je : ' Vama ću dati svete blagoslove koje sam pouzdano obećao Davidu . '
Na drugome mjestu kaže : ' Nećeš dopustiti da tvoj svetac istrune . '
To se ne odnosi na Davida jer je on služio svojemu naraštaju po Božjoj volji i zatim preminuo i bio pokopan , a tijelo mu je istrunulo .
Riječ je o nekomu drugome - kojega je Bog podignuo od mrtvih i čije tijelo nije istrunulo .
Čujte me , braćo ! U tome čovjeku , Isusu , imate oproštenje svojih grijeha .
Tko god povjeruje u njega , oslobađa se krivnje i opravdan je pred Bogom za sve za što vas Mojsijev zakon nije mogao opravdati .
Pazite ! Nemojte da vas snađe ono što piše u Prorocima :
' Gledajte , vi preziratelji , snebivajte se i umrite ! Jer u vaše dane činim djelo u koje ne biste vjerovali da vam tko o njemu ispriča . ' "
Kad su Pavao i Barnaba izlazili iz sinagoge , ljudi ih zamole da im iduće subote dođu govoriti o tomu .
Mnogi Židovi i pobožni obraćenici na judaizam su nakon sastanka u sinagogi išli za Pavlom i Barnabom . Poticali su ih : " Božjom milošću , ostanite vjerni ! " .
Sljedeće subote gotovo je sav grad nagrnuo da čuje riječ Gospodnju .
Kad su židovski vođe ugledali mnoštvo , spopadne ih zavist . Vrijeđali su Pavla i suprotstavljali se onomu što je govorio .
Na to su im Pavao i Barnaba hrabro rekli : " Božju Radosnu vijest najprije je trebalo navijestiti vama Židovima . Ali kako je vi odbacujete i sami sebe smatrate nedostojnima vječnoga života , navijestit ćemo ju poganima .
Jer to nam je zapovjedio Gospodin rekavši : ' Postavio sam te za svjetlost poganima , da doneseš spasenje u sve krajeve Zemlje . ' "
Kad su pogani to čuli , počnu se radovati i zahvaljivati Gospodinu na njegovoj Riječi . I svi koji su bili određeni za vječni život , povjeruju .
A Riječ Gospodnja pronijela se cijelim tim krajem .
Ali židovski vođe nagovore neke utjecajne bogobojazne žene i gradske dužnosnike te oni pokrenu progon protiv Pavla i Barnabe i istjeraju ih iz grada .
Njih dvojica stresu prašinu s nogu protiv njih i odu u grad Ikonij .
A vjernici su bili puni radosti i Svetoga Duha .
U Ikoniju Pavao i Barnaba također uđu u židovsku sinagogu te su propovijedali s takvom silom da je povjerovalo veliko mnoštvo Židova i pogana .
Ali Židovi koji nisu htjeli poslušati podjare pogane protiv Pavla i Barnabe klevećući ih .
Apostoli su ipak ondje dugo ostali i hrabro propovijedali o Božjoj milosti . A Bog je potvrđivao njihove riječi dajući da im da čine čudesa i znamenja .
Žitelji grada podijelili su se . Neki su bili za Židove , drugi za apostole .
Na koncu pogani i Židovi sa svojim poglavarima navale na njih da ih kamenuju .
Kad su to doznali , pobjegnu u likaonske gradove Listru i Derbu
te su ondje navješćivali Radosnu vijest .
U Listri Pavao i Barnaba naiđu na čovjeka hroma od rođenja . Nikada nije hodao .
Slušao je Pavlovo propovijedanje
i Pavao je vidio da vjeruje u iscjeljenje pa mu glasno reče : " Ustani ! " Čovjek skoči i prohoda .
Kad je mnoštvo vidjelo što je Pavao učinio , poviče na svojemu likaonskom narječju : " Bogovi u ljudskom obličju sišli su k nama ! "
Zaključili su da je Barnaba grčki bog Zeus , a Pavao Hermes jer je vodio glavnu riječ .
Iz Zeusova hrama u predgrađu dođe svećenik s bikovima i cvjetnim vijencima te su ih on inarod htjeli žrtvovati apostolima pred gradskim vratima .
Kad su za to čuli Barnaba i Pavao , razderu svoju odjeću i potrče među narod vičući :
" Ljudi , što to radite ? Mi smo samo smrtnici , jednako kao i vi ! Došli smo vam navijestiti Radosnu vijest , da se od tih ispraznosti obratite živomu Bogu koji je stvorio nebo , Zemlju , more i sve što je u njima !
Prije je puštao da svaki narod ide svojim putem ,
ali nikada vas nije ostavljao bez svjedočanstva o sebi . Uvijek je slao dobročinstva s neba : kišu , dobru žetvu , hranu i radost u srca . "
Ali svejedno su jedva spriječili mnoštvo da im prinese žrtvu .
Neki Židovi iz Antiohije i Ikonija dođu i podjare svjetinu da kamenuje Pavla . Zatim ga odvuku izvan grada misleći da je mrtav .
Ali kad su ga okružili vjernici , Pavao ustane i vrati se u grad . Sutradan ode s Barnabom u Derbu .
Kad su u Derbi navijestili Radosnu vijest i stekli brojne učenike , vrate se u Listru , Ikonij i Antiohiju .
Ondje su snažili vjernike i ohrabrivali ih da ustraju u vjeri podsjećajući ih da u Božje kraljevstvo treba ući kroz mnoge nevolje .
Po crkvama su postavljali starješine te su ih , pošto su za njih postili i molili , predavali na brigu Gospodinu u kojega su povjerovali .
Zatim kroz Pizidiju opet dođu u Pamfiliju .
U Pergi su opet propovijedali Riječ , a zatim odu u Ataliju .
Odande na koncu odjedre u sirijsku Antiohiju odakle su i započeli putovanje , povjereni Božjoj milosti za djelo koje su dovršili .
Kad stignu u Antiohiju , sazovu Crkvu i ispripovijedaju što je Bog sve kroz njih učinio na putu : kako je i poganima otvorio vrata vjere .
I dugo su ondje ostali s vjernicima .
Dok su Pavao i Barnaba bili u sirijskoj Antiohiji , dođu neki ljudi iz Judeje te počnu poučavati kršćane : " Ako se ne obrežete prema starome židovskom običaju kojemu vas je poučio Mojsije , ne možete se spasiti . "
Pavao i Barnaba suprotstave se te nastane velika prepirka i uvelike se raspravljalo . Na koncu Pavao i Barnaba s nekolicinom tamošnjih vjernika odu u Jeruzalem da o tomu razgovaraju s apostolima i starješinama .
Crkva ih dakle pošalje na put . Prolazeći kroz Feniciju i Samariju , braći su , na njihovu veliku radost , pripovijedali o obraćenju pogana .
Kad su stigli u Jeruzalem , Crkva , apostoli i starješine lijepo ih dočekaju . Oni im ispripovijedaju što je sve Bog kroz njih učinio .
Ali ustanu neki koji su prije obraćenja bili u farizejskoj sljedbi i kažu : " Treba ih obrezati i zapovjediti im da se drže Mojsijeva zakona ! "
Sastanu se dakle apostoli i starješine da to razmotre .
Nakon dugačke rasprave Petar ustane i reče im : " Braćo , vi znate da me je Bog prije mnogo vremena izabrao između vas da propovijedam poganima Radosnu vijest i da oni uzvjeruju .
Bog koji zna ljudska srca potvrdio je da prihvaća pogane darujući im Svetoga Duha , baš kao što ga je i nama dao .
Nikakve razlike nije pravio između nas i njih - i njihova je srca očistio vjerom .
Zašto onda sad iskušavate Boga tovareći na vjernike poganskoga podrijetla jaram koji ni mi ni naši preci nismo mogli nositi ?
Vjerujemo , naprotiv , da se svi spašavamo milošću našega Gospodina Isusa Krista . "
Nato svi ušute . Slušali su Barnabu i Pavla koji su pripovijedali o čudesima i znacima koje je Bog kroz njih učinio među poganima .
Kad su sve ispričali , Jakov reče : " Braćo , poslušajte me !
Petar vam je ispričao kako je Bog prvi put pohodio pogane da neke od njih pripoji svojemu narodu .
A obraćenje pogana u skladu je s proroštvima . U Svetome pismu piše :
" Poslije ću se vratiti i obnoviti Davidov srušeni šator . Podignut ću ga iz ruševina i obnoviti
da i ostali ljudi potraže Gospodina - i pogani koje sam pozvao da budu moji . Tako govori Gospodin ,
koji je to odavna obznanio . "
Zato smatram da ne treba dodijavati poganima koji se obrate Bogu ,
nego im reći da ne jedu meso žrtvovano idolima , meso udavljenih životinja i krv te da se suzdržavaju od bluda .
Jer ti se Mojsijevi zakoni odavna propovijedaju u židovskim sinagogama po svim gradovima svake subote .
Zatim apostoli i starješine skupa s cijelom Crkvom odluče između sebe izabrati nekolicinu i poslati ih s Pavlom i Barnabom u sirijsku Antiohiju da izvijeste o toj odluci . Izaberu za to crkvene starješine : Judu zvanog Barsaba i Silu .
Po njima pošalju ovo pismo : " Ovo je pismo od apostola i starješina , vaše braće iz Jeruzalema . Upućeno je vjernicima poganskoga podrijetla u Antiohiji , Siriji i Ciliciji . Pozdravljamo vas !
Čujemo da su vas neki ljudi zbunili i uznemirili svojim učenjem . Ali to su učinili bez našega naloga .
Odlučili smo zato jednodušno izabrati nekolicinu ljudi i poslati ih k vama skupa s ljubljenom braćom Barnabom i Pavlom ,
koji su svoje živote izložili pogibli zbog imena našega Gospodina Isusa Krista .
Šaljemo vam zato Judu i Silu da vam kažu što smo odlučili .
Sveti Duh i mi odlučili smo ne nametati vam nikakav nepotreban teret . Trebate se samo
uzdržavati od mesa žrtvovanoga idolima , mesa udavljenih životinja i krvi te od bluda . Budete li tako činili , bit će dobro . Pozdravljamo vas . "
Četvorica glasnika pozdrave se dakle s njima i odu u Antiohiju . Ondje sazovu svu Crkvu i predaju im pismo .
Kad su ga pročitali , svi se ohrabre i razvesele .
Juda i Sila , i sami proroci , mnogo su govorili braći ohrabrujući ih i utvrđujući njihovu vjeru .
Ostali su ondje neko vrijeme , a onda se s mirom vratili onima koji su ih poslali .
A Pavao i Barnaba ostanu u Antiohiji te su s mnogim drugima navješćivali i poučavali riječ Gospodnju .
Nakon nekog vremena Pavao predloži Barnabi : " Vratimo se posjetiti braću u svim gradovima u kojima smo navješćivali Riječ Gospodnju da vidimo kako su novi obraćenici . "
Barnaba pristane . Htio je povesti i Ivana Marka .
Ali Pavao nije smatrao da bi bilo dobro povesti sa sobom Ivana Marka , koji ih je u Pamfiliji napustio i nije dovršio započeto djelo .
Njihovo je neslaganje bilo tako žestoko da su se razdvojili . Barnaba je s Ivanom Markom otplovio na Cipar ,
a Pavao sebi za suputnika izabrao Silu te su ih braća ispratila povjerivši ih milosti Gospodnjoj .
Proputovali su Siriju i Ciliciju utvrđujući Crkve .
Pavao i Sila odu najprije u Derbu , a zatim u Listru . Ondje upoznaju Timoteja , učenika kojemu je majka bila kršćanka židovskog podrijetla , a otac Grk .
Timotej je bio na dobrome glasu među braćom u Listri i Ikoniji .
Pavao je htio da im se on pridruži na putovanju . Zato ga obreže radi tamošnjih Židova jer su svi znali da mu je otac Grk .
Išli su od grada do grada i poučavali ljude o odredbama koje su utvrdili apostoli i starješine u Jeruzalemu .
Tako su se Crkve učvršćivale u vjeri i danomice stjecale sve više članova .
Putovali su Frigiijom I Galacijom jer im Sveti Duh nije dopustio da odu propovijedati Riječ u Maloj Aziji .
Kad su stigli do Mizije , htjeli su u Bitiniju , ali im ni to ne dopusti Isusov Duh .
Odu umjesto toga preko Mizije u Troadu .
Noću je Pavao imao viđenje . Vidio je nekoga Makedonca kako stoji i preklinje ga : " Dođi ovamo i pomozi nam ! "
Zato smo odlučili smjesta otići u Makedoniju , uvjereni da nas Bog zove onamo navješćivati Radosnu vijest .
Otplovili smo iz Troade ravno na otok Samotraku . Sutradan smo pristali u Neapolu ,
a odande otišli u Filipe , velik grad u Makedoniji . Ondje smo ostali nekoliko dana .
U subotu smo izišli iz grada i otišli do rijeke misleći da se ondje ljudi okupljaju na molitvu . Sjeli smo i počeli razgovarati s okupljenim ženama .
Jedna od njih bila je pobožna žena imenom Lidija , prodavačica grimizna platna iz grada Tijatire . Dok je slušala Pavla , Gospodin joj otvori srce te ona prihvati njegove riječi .
Krstila se i ona i svi njezini ukućani . Zatim nas zamoli : " Ako smatrate da sam vjerna Gospodinu , dođite boraviti u mojemu domu . " I primora nas na to .
Jednog dana dok smo išli na molitvu , susretne nas neka ropkinja opsjednuta vračarskim duhom . Gatala je i tako zarađivala mnogo novca svojim gospodarima .
Ona pođe za Pavlom i za nama vičući : " Ovi su ljudi sluge Svevišnjega Boga ! Došli su vam navijestiti put spasenja ! "
Činila je tako dan za danom . Pavlu to na koncu tako dodija da se okrene i reče duhu u njoj : " Zapovijedam ti u ime Isusa Krista : iziđi iz nje ! " I duh smjesta iziđe .
Kad su njezini gospodari vidjeli da se više ne mogu nadati zaradi , pograbe Pavla i Silu te ih odvuku na trg , pred poglavare .
" Ovi su ljudi uznemirili sav grad ! " rekli su kad su ih priveli pred pretore .
" Šire običaje koje mi Rimljani ne smijemo prihvatiti ni držati ih se . "
Na njih odmah navali svjetina , a pretori im strgnu odjeću i zapovjede da se izbatinaju .
Izudaraju ih i bace u tamnicu , a tamničaru zapovjede da ih dobro čuva .
Zato ih on baci u nutarnju tamnicu , a noge im stavi u klade .
Oko ponoći Pavao i Sila molili su se i pjevajući slavili Boga , a drugi su ih zatvorenici slušali .
Odjednom nastane snažan potres i uzdrmaju se zatvorski temelji . Vrata se pootvaraju , a okovi spadnu svim zatvorenicima !
Tamničar se prene iz sna . Kad je vidio da su tamnička vrata otvorena , trgne mač da se ubije misleći da su zatvorenici pobjegli .
Ali Pavao mu poviče : " Ne čini to ! Svi smo ovdje ! "
Dršćući od straha , tamničar zatraži da mu donesu svjetiljku te dotrči i baci se pred noge Pavlu i Sili .
Izvede ih van i upita : " Gospodo , što mi je činiti da se spasim ? "
" Vjeruj u Gospodina Isusa " , odgovore mu , " pa ćeš se spasiti i ti i svi tvoji ukućani . "
Navijeste zatim Riječ Gospodnju njemu i svima u njegovu domu .
Te iste ure on im opere rane te se odmah krsti , skupa sa svima svojima .
Uvede ih zatim u svoj dom i prostre im da jedu . Radovao se sa svim svojim ukućanima što je povjerovao Bogu .
Sljedećeg jutra gradski poglavari pošalju policajce da poruče tamničaru : " Pusti te ljude ! "
Tamničar o tomu obavijesti Pavla : " Pretori su mi poručili da vas pustim . Idite dakle u miru ! "
Ali Pavao odgovori : " Javno su nas izbatinali a da nam nisu ni sudili i bacili su u tamnicu nas , rimske građane , a sad bi nas htjeli potajno izbaciti ? Nipošto ! Neka sami dođu i izvedu nas ! "
Kad su policajci to javili gradskim poglavarima i kad su ovi doznali da su Pavao i Sila rimski građani , preplaše se .
Zato im se dođu ispričati te ih zamole da odu iz grada .
Pavao i Sila vrate se u Lidijin dom da obiđu i ohrabre braću , pa odu iz grada .
Pavao i Sila proputovali su kroz gradove Amfipol i Apoloniju te stigli u Solun , gdje je bila židovska sinagoga .
Pavao po običaju uđe onamo . Tri je subote zaredom tumačio narodu Pisma .
Objašnjavao je i dokazivao navodeći proročanstva da je Mesija trebao trpjeti i uskrsnuti od mrtvih . " Taj je Mesija Isus kojega vam navješćujem " , govorio je .
Neki su povjerovali pa su se pridružili Pavlu i Sili . Obratilo se i mnogo pobožnih Grka te uglednih žena .
Židove zbog toga spopadne zavist pa nagovore neke opake uličare da pobune građane . Oni upadnu u Jasonov dom zahtijevajući da se Pavao i Sila izvedu pred narod .
Kako ih ondje nisu našli , odvuku Jasona i još neku braću pred gradske poglavare vičući : " Pavao i Sila uzbunili su sav svijet , a sada i naš grad uznemiruju !
A Jason ih je primio u svoj dom . Krivi su za izdaju Cezara jer su odani drugome kralju : Isusu . "
Uzbune tako svjetinu i poglavare ,
koji od Jasona i ostale braće uzmu jamčevinu pa ih puste .
Te noći braća pošalju Pavla i Silu u Bereju . Kad stignu onamo , odu u židovsku sinagogu .
Ti su Židovi bili plemenitiji od solunskih . Spremno su primili Riječ i dan za danom revno proučavali Sveto pismo da provjere ima li Pavao pravo .
Zato su mnogi od njih povjerovali , kao i mnogi ugledni Grci i Grkinje .
Ali neki Židovi u Solunu doznali su da Pavao propovijeda Božju riječ u Bereji . Odu onamo i podjare svjetinu .
Braća smjesta pošalju Pavla na obalu , a Sila i Timotej ostanu ondje .
Pratitelji odvedu Pavla do Atene te se vrate u Bereju noseći Sili i Timoteju zapovijed da se požure k njemu .
Dok ih je Pavao čekao u Ateni , silno se uznemiri videći kako je grad prepun idola .
Raspravljao je u sinagogi sa Židovima i s pobožnim ljudima , a i na trgu s ljudima koji bi se svaki dan ondje zatekli .
Raspravljao je i s nekim epikurejskim i stoičkim filozofima . Kad im je kazao za Isusa i za njegovo uskrsnuće , oni rekoše : " Što ovaj brblja ? " " Čini se da navješćuje neke tuđe bogove " , odgovore drugi .
Odvedu ga zatim na Areopag i upitaju : " Kakvo to novo učenje poučavaš ?
Govoriš čudne stvari . Željeli bismo čuti više o tomu . "
Jer ondje ni Atenjani ni tuđinci po cijele dane kao da nisu radili ništa drugo do raspravljali o novostima .
Pavao zato stane posred Areopaga i reče : " Atenjani ! Vidim da ste vrlo pobožni .
Prolazeći gradom , promatrao sam vaše brojne žrtvenike . Na jednome od njih pisalo je : Nepoznatome Bogu . Želim vam dakle navijestiti tog Boga kojega štujete , ali ga ne poznajete .
On je stvorio svijet i sve što je na njemu . Gospodar je neba i Zemlje i ne prebiva u hramovima koje je načinila ljudska ruka .
Ne poslužuju ga ljudske ruke . On je taj koji svima daje život , dah i sve što je potrebno .
Od jednoga je čovjeka stvorio cijeli ljudski rod da živi na cijeloj Zemlji . Odredio je vrijeme i granice njihova prebivanja .
On želi da svi traže Boga ne bi li ga nekako napipali i našli . Nije daleko ni od koga od nas .
Jer u njemu živimo , krećemo se i jesmo . Kao što je rekao i jedan od vaših pjesnika : ' Njegova smo djeca . '
Ako je dakle tako , Boga ne smijemo smatrati idolom , likom od zlata , srebra ili kamena , isklesanim ljudskom vještinom i maštom .
Bog se ne obazire na neznanje u kojemu su ljudi živjeli , nego sada svakomu nudi da se obrati od idola k njemu .
Jer odredio je dan kad će pravedno suditi svijetu po Čovjeku kojega je za to odredio i pred svima ga potvrdio uskrisivši ga od mrtvih . "
Kad su čuli kako spominje uskrsnuće od mrtvih , neki se počnu smijati , a drugi rekoše : " Još ćemo te o tome slušati ! "
Tako Pavao prestane s njima raspravljati .
Neki su mu se ipak pridružili i povjerovali . Među njima su bili Dionizije Areopagit te neka žena Damara , i drugi .
Pavao zatim iz Atene ode u Korint .
Ondje upozna nekoga Židova Akvilu , rodom iz Ponta , koji je sa svojom ženom Priscilom tek došao iz Italije jer je Klaudije zapovjedio da svi Židovi napuste Rim .
Kako su izrađivali šatore kao i on , Pavao je s njima stanovao i radio .
Svake je subote u sinagogi raspravljao uvjeravajući Židove i Grke .
Kad su se iz Makedonije vratili Sila i Timotej , Pavao se potpuno posveti propovijedanju i svjedočenju Židovima da je Isus Mesija .
Ali kad su mu se oni počeli suprotstavljati i vrijeđati ga , Pavao otrese prašinu sa svoje odjeće te im reče : " Vaša će krv pasti na vaše glave . Ja sam nedužan . Od sada idem poganima . "
Ode odande u kuću pobožnog čovjeka Ticija Justa , čija je kuća bila odmah do sinagoge .
Nadstojnik sinagoge Krisp i svi njegovi ukućani povjeruju u Gospodina . I još mnogi Korinćani koji su to čuli povjeruju i krste se .
Jedne noći Gospodin progovori Pavlu i viđenju : " Ne boj se ! Govori i ne daj se ušutkati !
Ja sam s tobom i nitko se neće usuditi da ti učini što nažao . Jer u ovomu je gradu mnogo mojega naroda .
Tako je ondje ostao godinu i šest mjeseci poučavajući Božju riječ .
Dok je Galion bio prokonzul Ahaje , Židovi složno navale na Pavla te ga dovuku u sudnicu .
Optuže ga : " Potiče ljude da štuju Boga protuzakonito . "
Pavao zausti da nešto kaže , ali Galion uto reče : " Židovi , da je riječ o kakvu zločinu ili nedjelu , saslušao bih vas .
Ali kako je nesporazum o nekim vašim riječima , imenima i židovskome Zakonu , uredite to sami . Ja u tomu ne želim biti sucem . "
I otpremi ih iz sudnice .
Svjetina pograbi nadstojnika sinagoge Sostena te ga izbatinaju ondje , u sudnici . Ali Galion nije mario .
Pavao ostane u Korintu još neko vrijeme , a onda se oprosti s braćom . U Kenhreji se prema židovskomu običaju ošiša jer je imao zavjet . Zatim s Priscilom i Akvilom isplovi prema Siriji .
Stignu u Efez . Ondje ih ostavi , a on uđe u sinagogu raspravljati sa Židovima .
Oni ga zamole da dulje ostane , ali on to odbije .
Pozdravi se s njima i obeća : " Vratit ću se k vama , bude li Božja volja . " I otplovi iz Efeza .
Ode zatim pozdraviti crkvu u Cezareji , a zatim u Antiohiju .
Pošto je proveo nešto vremena u Antiohiji ode na put po Galaciji i Frigiji obilazeći vjernike i pomažući im da jačaju u vjeri .
Tada neki Židov Apolon , rječit govornik i dobar poznavatelj Svetoga pisma , dođe iz Aleksandrije u Egipat .
Bio je upućen u Put Gospodnji pa je gorljivo i točno poučavao o Isusu . Znao je , međutim , samo za Ivanovo krštenje .
Počne on tako jednom hrabro govoriti u sinagogi . To čuju Priscila i Akvila pa ga pozovu k sebi i podrobnije mu izlože Put Božji .
Kad je nakanio otići u Ahaju , braća ga ohrabre i napišu vjernicima u Efezu da ga lijepo prime . U Ahaji je po Božjoj milosti mnogo koristio vjernicima .
Uvjerljivo je pobijao tvrdnje Židova javno dokazujući iz Svetoga pisma da je Isus Mesija .
Dok je Apolon bio u Korintu , Pavao proputuje gornje krajeve i dođe u Efez . Ondje nađe nekoliko vjernika .
Jeste li primili Svetoga Duha kad ste povjerovali ? upita ih . " Nismo " , odgovore . " Nismo čuli ni da Sveti Duh postoji . "
" Kako ste se onda krstili ? " upita on . " Ivanovim krštenjem " , odgovore .
Pavao im reče : " Ivanovo je krštenje bilo u znak obraćenja , volje da se čovjek odvrati od grijeha i da se obrati Bogu . Sam je Ivan govorio narodu da vjeruju u onoga koji za njim dolazi , u Isusa . "
Kad su to čuli , krste se u ime Gospodina Isusa .
Pavao položi na njih ruke pa na njih siđe Sveti Duh te počnu govoriti drugim jezicima i prorokovati .
Bilo ih je svega dvanaestak .
Pavao zatim ode u sinagogu i tri je mjeseca hrabro i uvjerljivo raspravljao o Božjemu kraljevstvu .
Ali neki okorjeli i nepokorni ljudi klevetali su Put pred mnoštvom . Pavao zato ode iz sinagoge i povede vjernike sa sobom . Počne zatim poučavati u školi nekoga Tirana .
To je trajalo dvije godine , dok svi azijski žitelji , i Židovi i Grci , nisu čuli Božju riječ .
Bog je Pavlu dao moć da čini neobična čudesa .
Ljudi su na bolesnike stavljali rupce ili rublje koje se doticalo Pavlove kože , a njihovi su bolesti nestajale i zlodusi su izlazili iz njih .
Zato su neki Židovi koji su putovali od mjesta do mjesta istjerujući zloduhe pokušali zazvati ime Gospodina Isusa . Govorili su : " Izlazite ! Zaklinjem vas Isusom kojega Pavao propovijeda ! "
Činila su to sedmorica sinova židovskoga velikog svećenika Skeve .
Ali zloduh im odgovori : " Isusa i Pavla poznajem , ali tko ste vi ? "
I čovjek kojega je opsjedao nasrne na njih te ih tako silovito nadjača da su goli i izranjeni pobjegli doma .
Za to su doznali svi žitelji Efeza , i Židovi i Grci . Obuzme ih strah te počnu veličati ime Gospodina Isusa .
Mnogi koji su postali vjernicima ispovijedali su svoja zla djela .
Bilo ih je mnogo koji su se bavili čarobnjaštvom . Oni donesu knjige koje su uporabljali za to i pred svima ih spale . Procijenjeno je da je spaljeno knjiga u vrijednosti pedeset tisuća srebrnjaka .
Tako se Gospodnja riječ širila i jačala .
Zatim Pavao nakani vratiti se u Jeruzalem preko Makedonije i Ahaje . " Nakon toga će valjati da odem i u Rim " , reče on .
Pošalje u Makedoniju dvojicu svojih poslužitelja , Timoteja i Erasta , a on se još neko vrijeme zadrži u Maloj Aziji .
Ali u to vrijeme u Efezu nastane velika pobuna protiv Puta .
Potaknuo ju je neki srebrnar Demetrije koji je mnogo zarađivao izrađujući Artemidine hramiće od srebra . Mnogi su obrtnici na tomu zarađivali .
On okupi sve obrtnike koji su se time bavili i reče im : " Ljudi , znate da naše blagostanje ovisi o ovomu poslu .
A vidite i čujete da je taj Pavao , ne samo u Efezu nego i u svoj Maloj Aziji , pobunio veliko mnoštvo tvrdeći da bogovi načinjeni rukama nisu bogovi .
Ne govorim , dakako , samo o tomu da će naš posao doći na zao glas . Brinem se i da će obezvrijediti hram naše velike božice Artemide te da će nestati veličanstva te velike božice koju štuje cijela Mala Azija i sav svijet ! "
Oni se na to razgnjeve i poviču : " Velika je efeška Artemida ! "
Sav se grad uzbuni . Složno jurnu prema kazalištu vukući za sobom Pavlove suputnike , Makedonce Gaja i Aristarha .
Pavao htjede ući među narod , ali mu vjernici ne dopuste .
Neki njegovi prijatelji , dužnosnici u tom kraju , pošalju mu poruku moleći ga da se ne izlaže pogibelji ulazeći u kazalište .
Unutra su svi vikali : jedni jedno , drugi drugo . Vladala je opća zbrka pa mnogi nisu ni znali zašto su ondje .
Svjetina izgura naprijed nekog Aleksandra jer su ga Židovi onamo gurali . On podigne ruku i pokuša se obratiti narodu .
Ali kad su shvatili da je Židov , opet jednoglasno udare vikati dvije ure : " Velika je efeška Artemida ! Velika je efeška Artemida ! "
Na koncu gradski poglavar umiri svjetinu i reče : " Efežani ! Svatko zna da je grad Efez čuvar hrama velike Artemide , koje nam je kip pao s neba .
To je neporecivo . Umirite se stoga . Ne činite ništa nepromišljeno !
Doveli ste ovamo te ljude , a niti su ukrali što iz hrama niti su hulili našu božicu .
Imaju li pak Demetrije i obrtnici protiv njih kakvu tužbu , sudovi zasjedaju , a tu su i suci . Neka podnesu tužbu !
Ima li još kakvih pritužbi , neka se riješe zakonitim putem .
Bojim se da će nas ovako rimska vlada optužiti za pobunu jer za sav ovaj metež nema nikakva opravdanog razloga . "
Zatim raspusti skup .
Kad je sva strka prošla , Pavao pošalje po vjernike . Ohrabri ih , pozdravi se s njima i otputuje u Makedoniju .
Putem je hrabrio braću u mjestima kuda je prolazio . Stigne tako u Grčku
i ostane ondje tri mjeseca . Baš kad se spremao otploviti natrag u Siriju , dozna da su mu Židovi postavili zasjedu pa se odluči vratiti preko Makedonije .
Pratili su ga Pirov sin Sopater iz Bereje , Solunjani Aristarh i Sekund , Gaj iz Derbe , Timotej i Azijci Tihik i Trofim .
Otišli su prije nas i sačekali nas u Troadi .
A mi smo poslije Blagdana beskvasnih kruhova krenuli brodom iz Filipa i za pet dana stigli k njima u Troadu , gdje smo ostali sedam dana .
Prvoga dana u tjednu sastali smo se da lomimo kruh . Pavao je propovijedao . Kako je sutradan kanio otputovati , govorio je sve do ponoći .
U sobi na katu gdje smo se okupili bilo je mnogo svjetiljki .
Na prozoru je sjedio mladić Eutih . Kako je Pavao dugo govorio , on duboko zaspi i svladan snom padne s trećega kata na zemlju . Kad su ga podignuli , bio je mrtav .
Pavao siđe , legne na dječaka i zagrli ga . " Ne uznemirujte se ! " reče . " Živ je ! "
Popne se zatim na kat , razlomi kruh i blaguje s njima . Zatim je govorio još dugo , sve do svanuća . Onda otputuje .
A mladića su odveli živa , neizmjerno utješeni .
Mi smo prije Pavla krenuli lađom u As . On je tamo trebao doći pješice , a dalje smo ga trebali povesti .
Kad nam se u Asu pridružio , skupa smo otplovili u Mitilenu .
Onande smo sutradan projedrili nadomak Hija , dan poslije krenuli u Sam te sutradan stigli u Milet .
Pavao je , naime , odlučio izbjegnuti Efez da se ne zadrži u Maloj Aziji . Žurio se da , ako bude mogao , stigne u Jeruzalem do Pedesetnice .
Ali iz Mileta pošalje u Efez po crkvene starješine .
Kad su došli , reče im : " Znate kako sam postupao od prvog dana kad sam nogom kročio u Malu Aziju .
Služio sam Gospodinu ponizno , u suzama i kušnjama koje su me snašle zbog židovskih urota .
Ipak se nikada nisam sustezao propovijedati , u javnosti ili po kućama , sve što bi vam moglo biti korisno .
Upozoravao sam i Židove i pogane da se odvrate od grijeha i obrate Bogu te da povjeruju u našega Gospodina Isusa .
Sada idem u Jeruzalem , neodoljivo vođen Svetim Duhom , ne znajući što me čeka ,
osim što mi Sveti Duh u svakome gradu potvrđuje da me čekaju tamnica i nevolje .
Ali nije mi stalo hoću li živjeti ili ne , već hoću li dovršiti svoju trku , djelo koje sam primio od Gospodina Isusa : svjedočiti o Radosnoj vijesti i Božjoj milosti .
Sada znam da me vi , kojima sam propovijedao o Kraljevstvu , nećete više vidjeti .
Zato vam danas jasno kažem : čist sam od krvi svih vas . Nisam kriv propadne li tko od vas
jer se nisam sustezao navijestiti vam u potpunosti Božju nakanu .
Pazite na sebe i na Božje stado - na njegovu Crkvu otkupljenu njegovom krvlju , u kojoj vas je Sveti Duh postavio za starješine .
Znam da će se , kad odem , među vas uvući okrutni vuci koji ne štede stada .
Čak će i neki od nas neki iskrivljavati učenje ne bi li odvukli učenike za sobom .
Zato bdijte ! Ne zaboravite da sam tri godine bio s vama i danonoćno vas bez prestanka opominjao lijući suze .
A sada vas povjeravam Bogu i Riječi njegove milosti , koja vas može izgraditi i dati vam baštinu kao i svima posvećenima .
Nikada nisam želio tuđe srebro , zlato ili odjeću .
Znate da sam vlastitim rukama radio za svoje potrebe i potrebe svojih pratitelja .
U svemu sam vam bio primjerom kako se treba truditi , pomagati nevoljnima i pamtiti riječi Gospodina Isusa : ' Blaženije je davati nego primati . ' "
Kad je to rekao , klekne i pomoli se s njima .
Glasno su plakali , grlili Pavla i cjelivali ga
ražalošćeni posebice što je rekao da ga nikada više neće vidjeti . Zatim ga isprate na lađu .
Pošto smo se od njih oprostili , otplovili smo jedrenjakom do otoka Kosa , a sutradan do Roa , pa u Pataru .
Ondje smo se ukrcali na lađu za sirijsku pokrajinu Feniciju .
Kad smo ugledali Cipar , prošli smo pokraj njega s desne strane jedreći prema Siriji . Pristali smo u Tiru da lađa iskrca teret .
Sišli smo na kopno te ondje našli vjernike . Kako im je Sveti Duh otkrio da će Pavao u Jeruzalemu imati nevolja , rekli su mu da ne ide onamo .
Ali kad je prošlo tjedan dana , ipak smo otputovali . Oni su nas svi ispratili do izvan grada , skupa sa ženama i djecom . Na obali smo kleknuli i pomolili se .
Pozdravili smo se i ukrcali na lađu , a oni su se vratili doma .
Otplovili smo tako iz Tira u Ptolemaidu . Pozdravili smo ondje braću i ostali s njima jedan dan .
Zatim smo otišli u Cezareju i boravili u domu Filipa evanđelista , jednoga od sedmorice koji su dijelili hranu .
On je imao četiri neudane kćeri koje su imale dar prorokovanja .
Kad smo ondje bili već nekoliko dana , dođe neki Agab koji je također imao dar prorokovanja ,
uzme Pavlov pojas te njime sebi zaveže noge i ruke . " Ovo govori Sveti Duh " , reče . " Vlasnika ovog pojasa ovako će svezati židovski vođe u Jeruzalemu i predati ga Rimljanima . "
Kad smo to čuli , i mi koji smo s njime putovali i mještani počnemo preklinjati Pavla da ne ide u Jeruzalem .
Ali on reče : " Što plačete ? Slamate mi srce ! Spreman sam ne samo da me svežu nego i umrijeti za Gospodina Isusa . "
Kad je bilo jasno da se ne daje nagovoriti , odustali smo i rekli : " Neka bude volja Gospodnja ! "
Ubrzo nakon toga spremili smo se i otišli u Jeruzalem .
Neki vjernici iz Cezareje koji su pošli s nama odvedu nas nekome Mnasonu s Cipra , jednomu od prvih učenika , da ondje odsjednemo .
Svi su nas vjernici u Jeruzalemu srdačno dočekali .
Sutradan Pavao pođe s nama k Jakovu . Ondje su bili i svi starješine jeruzalemske Crkve .
On ih pozdravi te im podrobno izloži što je Bog učinio među poganima kroz njegovu službu .
Kad su to čuli , dadu slavu Bogu . Zatim mu rekoše : " Dragi brate , deseci tisuća Židova također su povjerovali . Oni se revno drže Mojsijeva zakona ,
a za tebe su im rekli da Židove koje žive među poganima učiš da ne poštuju Mojsijev zakon . Kažu da ih poučavaš da ne obrezuju djecu i da se ne drže židovskih običaja .
Što da učinimo ? Sigurno će čuti da si došao .
Učini zato kako ti kažemo . Među nama su četvorica koji su se zavjetovali i sad se spremaju obrijati glavu .
Idi s njima u Hram i pridruži im se u obredu posvećenja te plati da im obriju glave . Tako će svi znati da su te glasine lažne , da si na pravome putu i da poštuješ židovski Zakon .
A glede pogana koji su povjerovali , od njih tražimo što smo im napisali u pismu : da ne jedu meso žrtvovano idolima , krv ni meso udavljenih životinja te da se klone bluda . "
Pavao dakle pristane na njihov zahtjev te sljedećeg dana obavi s njima obred očišćenja te ode u Hram . Ondje oglasi da je njihov zavjet istekao i da će za svakoga od njih prinijeti žrtvu .
Upravo se navršavalo sedam dana kad neki Židovi iz Male Azije opaze Pavla u Hramu i podjare narod protiv njega . Ščepaju ga
vičući : " Izraelci ! U pomoć ! Evo čovjeka koji poučava protiv naroda , protiv našega Zakona i protiv Hrama ! Čak ga je oskvrnuo dovodeći Grke u njega ! "
Prije su , naime , u gradu s njime vidjeli Trofima iz Efeza pa su mislili da je Pavao njega doveo u Hram .
Sav se grad uzbuni te nastane metež . Ščepaju Pavla i odvuku ga iz Hrama te odmah zatvore za njim vrata .
Dok su ga nastojali ubiti , zapovjedniku rimske čete dojave da je u Jeruzalemu pobuna .
On odmah s vojnicima i stotnicima potrči prema pobunjenicima . Kad je svjetina vidjela zapovjednika s vojnicima , prestanu udarati Pavla .
Zapovjednik priđe , uhiti ga i zapovjedi da ga okuju dvostrukim lancima . Onda počne ispitivati tko je on i što je učinio .
Iz svjetine su jedni vikali jedno , a drugi drugo . Zbog graje nije mogao pouzdano saznati razlog pa zato Pavla povede u vojarnu .
Kad su došli do stuba , svjetina se tako razjarila da su ga vojnici morali nositi kako bi ga zaštitili .
Mnoštvo je išlo za njima i vikalo : " Smakni ga ! "
Na ulazu u vojarnu Pavao reče zapovjedniku : " Smijem li što reći ? " " Zar ti znaš grčki ? " upita ga ovaj iznenađeno .
" Ti dakle nisi onaj Egipćanin koji je nedavno digao pobunu i poveo u pustinju četiri tisuće razbojnika ? "
" Nisam " , odgovori Pavao . " Ja sam Židov iz Tarza , znamenitoga grada u Ciliciji . Molim te , dopusti mi da se obratim narodu . "
Zapovjednik mu dopusti . Pavao stane na stube i mahne rukom narodu . Nastane velika tišina . Prozbori im na hebrejskome .
" Braćo i oci , " reče Pavao , " poslušajte što ću reći u svoju obranu . "
Kad su čuli da govori na njihovu vlastitome , hebrejskom jeziku , još su više utihnuli .
" Židov sam , rođen u Tarzu u Ciliciji , ali odrastao ovdje u Jeruzalemu uz Gamaliela . Do njegovih sam nogu odgajan da u svemu poštujem Zakon naših otaca . Gorljivo sam se trudio za Boga , kao i vi danas .
Progonio sam nasmrt sljedbenike Puta , okivao ih te i muškarce i žene bacao u tamnicu .
O tomu mogu posvjedočiti i veliki svećenik i sve starješine . Od njih sam za židovsku braću u Damasku dobio pisma s ovlaštenjem da i kršćane koji su ondje dovedem okovane u Jeruzalem da se kazne .
Dok sam putovao cestom prema Damasku , oko podneva me s neba odjednom obasjala jaka svjetlost .
Srušio sam se na tlo . Čuo sam glas koji mi je rekao : ' Savle , Savle ! Zašto me progoniš ? '
' Tko si ti , Gospodine ? ' upitao sam . ' Ja sam Isus Nazarećanin kojega ti progoniš ' , reče mi .
Ljudi koji su bili sa mnom vidjeli su svjetlost , ali nisu čuli glas .
Rekao sam : ' Što mi je činiti , Gospodine ? ' A Gospodin mi odgovori : ' Pođi u Damask . Ondje će ti se reći što da činiš . '
Od jake sam svjetlosti oslijepio pa su me moji pratitelji morali za ruku odvesti u Damask .
Ondje mi je došao neki Ananija , pobožan čovjek koji je poštivao Zakon i bio na dobru glasu među Židovima u Damasku .
On mi priđe i reče : ' Brate Savle , progledaj ! ' I istog časa sam ga mogao vidjeti .
Reče mi zatim : ' Bog naših predaka odabrao te je da spoznaš njegovu volju , da vidiš Pravednika i da mu čuješ glas .
Pred svima ćeš o njemu svjedočiti o tomu što si vidio i čuo .
Što čekaš ? Ustani , krsti se i operi se od grijeha prizivajući njegovo ime . '
Po povratku u Jeruzalem jednog sam se dana molio u Hramu i pao u zanos .
Vidio sam Isusa kako mi govori : ' Brzo otiđi iz Jeruzalema jer ti ljudi ovdje neće vjerovati kad im budeš svjedočio o meni ! '
' Ali , Gospodine , ' rekao sam , ' pa znaju da sam one koji u tebe vjeruju bacao u tamnice i bičevao po sinagogama .
A kad su ubili Stjepana , stajao sam ondje odobravajući . Čuvao sam ogrtače onima koji su ga kamenovali . '
Ali Gospodin mi reče : ' Idi iz Jeruzalema jer te šaljem daleko , k poganima ! ' "
Mnoštvo je slušalo sve dok Pavao nije izgovorio tu riječ . Nato složno poviču : " Zbrišite ga s lica Zemlje ! Nije pravo da takav živi ! "
Vikali su , bacali sa sebe ogrtače i vitlali prašinu u zrak .
Zapovjednik zato uvede Pavla u vojarnu i zapovjedi da ga izbičuju kako bi priznao zločin . Htio je znati zašto mnoštvo tako viče na njega .
Kad su ga zavezali remenjem da ga bičuju , Pavao upita stotnika koji je bio ondje : " Zar smijete bičevati rimskoga građanina , a ni sudili mu niste ? "
Stotnik nato ode zapovjedniku i reče : " Što radiš ? Taj je čovjek rimski građanin ! "
Zapovjednik ode k Pavlu i upita : " Jesi li ti Rimljanin ? " " Jesam " , odgovori Pavao .
" I ja sam " , reče zapovjednik . " Mnogo sam novca dao da steknem taj naziv ! " " A ja sam se s njim rodio " , odgovori mu Pavao .
Svi vojnici koji su ga trebali ispitivati odmah odstupe od njega . Zapovjednik se prestrašio doznavši da je Pavao Rimljanin jer ga je on okovao .
Sutradan zapovjednik skine Pavlu okove te zapovjedi da se sastanu veliki svećenici i Vijeće . Htio je doznati za što ga Židovi optužuju . Zato ga izvede pred njih .
Pavao se zagleda u vijećnike i reče : " Braćo , sve do danas sam pred Bogom živio posve mirne savjesti . "
Nato veliki svećenik Ananija zapovjedi onima do Pavla da ga udare po ustima .
" Udarit će tebe Bog , zidu obijeljeni ! Sjediš tu da me sudiš po Zakonu , a sam ga kršiš i zapovijedaš da me tuku ! "
Nazočni rekoše Pavlu : " Zar tako grdiš Božjega velikog svećenika ? "
" Nisam znao , braćo , da je veliki svećenik " , odvrati Pavao . " Jer u Svetome pismu piše : ' Ne psuj poglavara svojega naroda . ' "
Pavao je znao da su neki članovi Velikoga vijeća saduceji , a neki farizeji , pa poviče : " Braćo , ja sam farizej i preci su mi farizeji ! Sudi mi se zbog nade u uskrsnuće mrtvih ! "
Nato izbije svađa među farizejima i saducejima i mnoštvo se podijeli .
Saduceji , naime , kažu da nema ni uskrsnuća , ni anđela , ni duhova , a farizeji u sve to vjeruju .
Nastane silna graja . Neki pismoznanci iz farizejske sljedbe ustanu u Pavlovu obranu žestoko prosvjedujući : " Ne nalazimo da je taj čovjek počinio ikakvo zlo ! A što ako mu je govorio duh ili anđeo ? "
Nastane tako velika svađa da se zapovjednik prestrašio da Pavla ne rastrgaju . Zapovjedi zato da vojnici siđu po njega . Oni ga otrgnu iz svjetine i odvedu natrag u vojarnu .
Te noći Gospodin pristupi Pavlu i reče mu : " Samo hrabro , Pavle ! Kao što si za mene posvjedočio ovdje u Jeruzalemu , tako trebaš svjedočiti i u Rimu . "
Kad se razdanilo , Židovi skuju urotu i zakunu se da neće ni jesti ni piti dok ne ubiju Pavla .
Bilo ih je više od četrdesetorice .
Odu zatim kazati velikim svećenicima i starješinama : " Zakleli smo se da nećemo jesti ni piti dok ne ubijemo Pavla .
Zato vi sada skupa s Vijećem zamolite zapovjednika da ga opet dovedu u Vijeće . Recite da želite pobliže razmotriti njegov slučaj . A mi ćemo ga pogubiti na putu ovamo . "
Ali Pavlov nećak , sin njegove sestre , dočuje za tu zavjeru pa ode u vojarnu dojaviti Pavlu .
Pavao pozove nekog stotnika i reče mu : " Odvedi ovoga mladića k zapovjedniku . Ima mu nešto važno reći . "
Stotnik ga odvede i reče zapovjedniku : " Zatvorenik Pavao pozvao me i zamolio da ovoga mladića dovedem k tebi jer ti ima nešto reći . "
Zapovjednik ga uhvati za ruku i povede u stranu te ga upita : " Što mi želiš reći ? "
" Neki su se Židovi dogovorili da te sutra zamole da dovedeš Pavla u Vijeće pretvarajući se da žele pomnjivije ispitati njegov slučaj .
Ne čini to ! Čekat će ga u zasjedi više od četrdesetero ljudi koji su se zakleli da neće ni jesti ni piti dok ga ne ubiju . Već su spremni i samo čekaju tvoj pristanak . "
Zapovjednik otpusti mladića i zapovjedi mu : " Nikomu ne reci da si mi to javio . "
Dozove zatim dva stotnika i reče im : " Priredite dvjesto vojnika , sedamdeset konjanika i dvjesto strijelaca da večeras po devetoj uri pođu u Cezareju .
Pripravite Pavlu konje za jahanje te ga živa i zdrava odvedite upravitelju Feliksu .
Napiše zatim pismo upravitelju :
" Od Klaudija Lizijavrlome upravitelju Feliksu . Pozdravljam vas !
Ovoga su čovjeka uhvatili Židovi i umalo ga ubili , kad sam pritrčao s vojnicima . Doznavši da je rimski građanin , sklonio sam ga od njih na sigurno .
Odveo sam ga zatim pred njihovo Vijeće da doznam što je skrivio .
Utvrdio sam da ga optužuju za nešto prijeporno glede njihova vjerskoga zakona - ali nije skrivio ništa što bi zasluživalo da ga se kazni smrću ili zatvorom .
Javili su mi da su protiv njega skovali urotu . Šaljem ga zato tebi , a njegove tužitelje uputio sam da tužbu iznesu pred tobom . "
Te noći vojnici , prema zapovijedi , povedu Pavla u Antipatridu .
Sutradan se vrate u vojarnu ostavivši konjanike da ga odvedu dalje .
Kad su oni pak s njim stigli u Cezareju , uruče upravitelju pismo i privedu Pavla pred njega .
Upravitelj pročita pismo te zapita Pavla iz koje je pokrajine . " Iz Cilicije " , odgovori Pavao .
" Saslušat ću te kad stignu tvoji tužitelji " , reče mu i zapovjedi da ga čuvaju u Herodovoj palači .
Nakon pet dana dođe židovski veliki svećenik Ananija sa starješinama i odvjetnikom Tertulom . Iznesu upravitelju tužbu protiv Pavla .
Pošto su pozvali Pavla da dođe , Tertulijan ga počne optuživati pred upraviteljem : " Preuzvišeni Felikse , mi Židovi uživamo velik mir i boljitak korisnih promjena u narodu zahvaljujući tvojoj providnosti .
Na svemu tome smo duboko zahvalni .
Da ti dugo ne dodijavam , molim te da nas blagonaklono poslušaš samo nakratko .
Utvrdili smo da je taj čovjek prava kuga , da neprekidno podjaruje Židove po cijelomu svijetu i da je kolovođa nazaretske sljedbe .
Čak je i Hram pokušao oskvrnuti pa smo ga uhitili .
Ispitaš li ga sam , utvrdit ćeš da su naše optužbe opravdane . "
Potvrde to i drugi Židovi podupirući ga .
Upravitelj glavom dade Pavlu znak da govori te on reče : " Znam da već mnogo godina sudiš ovomu narodu i zato se mirne duše branim .
Sam se možeš osvjedočiti da nije prošlo više od dvanaest dana otkako sam se otišao pokloniti Bogu u jeruzalemski Hram .
Nisam ni s kim raspravljao niti dizao bunu ni ondje , ni u sinagogama , ni po gradu .
Ovi ljudi ne mogu dokazati to za što me optužuju .
Ali priznajem da sam sljedbenik Puta , koji oni nazivaju sljedbom , te služim Bogu svojih predaka vjerujući u sve što piše u židovskome Zakonu i u proročkim knjigama .
Jednako se , kao i oni , pouzdajem u Boga da će uskrsnuti i pravednici i nepravednici .
Zato se uvijek trudim imati čistu savjest i pred Bogom i pred ljudima .
Nakon nekoliko godina vratio sam se u Jeruzalem donijeti milodare svojemu narodu i prinijeti žrtvu Bogu .
Moji su me tužitelji vidjeli u Hramu kad sam dovršavao obred posvećenja , a ne sa svjetinom ni u metežu .
Ali ondje su bili neki Židovi iz Male Azije - oni bi me , zapravo , trebali doći optužiti pred tobom ako imaju što protiv mene .
Ili upitaj ove ovdje kakvu su krivnju na meni našli članovi Vijeća
osim možda jedne jedine riječi što sam ju viknuo stojeći među njima : ' Danas mi se pred vama sudi jer vjerujem u uskrsnuće mrtvih ! ' "
Feliks , koji je mnogo znao o Putu , odgodi preslušanje i reče : " Pričekat ćete da dođe zapovjednik Lizija . On će riješiti vaš spor . "
Zapovjedi stotniku da i dalje čuva Pavla u zatvoru , ali da mu odobri olakšice i da nikomu od njegovih ne brani da ga poslužuje .
Nekoliko dana zatim Feliks dođe sa svojom ženom Druzilom koja je bila Židovka . Pošalje po Pavla te ga je slušao kako govori o vjeri u Isusa Krista .
Kad je Pavao počeo govoriti o pravednosti , uzdržljivosti i sudu što dolazi , Feliks se prestraši . " Idi sada " , reče . " Pozvat ću te kad nađem vremena . "
Nadao se , osim toga , da će mu Pavao dati novca . Zato ga je često pozivao i razgovarao s njim .
Tako su prošle dvije godine . Feliksa zatim zamijeni Porcije Fest . Želeći ugoditi Židovima , Feliks ostavi Pavla u zatvoru .
Tri dana pošto je preuzeo vlast nad pokrajinom , Fest iz Cezareje ode u Jeruzalem .
Ondje mu veliki svećenici i drugi židovski uglednici iznesu tužbu protiv Pavla . Preklinjali su ga da se smiluje
i pošalje Pavla u Jeruzalem jer su spremali zasjedu da ga putem smaknu .
Ali Fest odgovori da je Pavao u zatvoru u Cezareji te da će i on uskoro onamo .
" Ovlastite nekolicinu da pođu sa mnom " , reče stoga . " Ako je taj čovjek što skrivio , neka ga optuže . "
Osam ili deset dana potom vrati se u Cezareju . Sutradan sjedne na sudački stolac i zapovjedi da dovedu Pavla .
Kad uđe Pavao , židovski vođe iz Jeruzalema okruže ga i iznesu protiv njega mnoge teške optužbe koje nisu mogli dokazati .
Pavao se branio : " Nisam zgriješio ni protiv židovskoga Zakona , ni protiv Hrama , ni protiv cara . "
A Festus ga , želeći ugoditi Židovima , upita : " Jesi li voljan poći u Jeruzalem da ti se ondje za to sudi u mojoj nazočnosti ? "
Pavao odgovori : " Ne . Stojim pred carevim sudom , gdje mi se i treba suditi . Dobro znaš da tim Židovima nisam ništa skrivio .
Ako sam pak zaista skrivio što zaslužuje smrt , ne bježim od toga . Ali ako me ovi ovdje neopravdano tuže , nitko me ne može njima izručiti . Prizivam se na cara ! "
Fest se na to posavjetuje s Vijećem pa odgovori : " Na cara si se prizvao , pred cara ćeš ići ! "
Nakon nekoliko dana dođu kralj Agripa i njegova sestra Berenika u Cezareju pozdraviti Festa .
Kako su se ondje zadržali nekoliko dana , Fest ispriča kralju o Pavlu . " Tu je neki čovjek što ga je Feliks ostavio u zatvoru " , reče .
" Dok sam bio u Jeruzalemu , veliki svećenici i starješine optužili su ga i zatražili da ga osudim .
Odgovorio sam im da Rimljani ne običavaju kazniti čovjeka a da mu ne sude . Prije toga valja optuženika suočiti s tužiteljima i dati mu prigodu da se brani od optužbe .
Kad su dakle skupa sa mnom doputovali ovamo , odmah sam sutradan , bez odgađanja , sjeo na sudački stolac i zapovjedio da dovedu tog čovjeka .
Ali tužitelji koji su stajali oko njega nisu ga optužili ni za što od onoga što sam ja pretpostavljao .
Riječ je bila o nečemu prijepornom glede njihove vjere , o nekakvome Isusu koji je umro , a Pavao tvrdi da je živ .
Ne snalazeći se u takvoj raspravi , upitao sam ga bi li htio poći u Jeruzalem da mu ondje za to sude .
Ali prizivom je zatražio da se podloži presudi njegova Veličanstva . Zato sam zapovjedio da ga čuvaju u zatvoru dok ga ne pošaljem caru . "
" Htio bih i ja čuti tog čovjeka " , reče Agripa . " Čut ćeš ga sutra " , odgovori Fest .
Sutradan tako Agripa i Berenika uđu u dvoranu s velikim sjajem , praćeni vojnim zapovjednicima i najvećim gradskim uglednicima . Na Festovu zapovijed dovedu Pavla .
Fest tada reče : " Kralju Agripa i svi nazočni , evo čovjeka zbog kojega me svi ovdašnji i jeruzalemski Židovi salijeću vičući da ga smaknem .
Ali nisam utvrdio da je učinio išta zbog čega bi zaslužio smrt . Kako se on sam prizvao na cara , odlučio sam ga caru i poslati .
Ali nemam o njemu što pouzdano napisati caru . Zato sam ga izveo pred vas , posebice pred tebe , kralju Agripa , da bih nakon ove istrage znao što napisati .
Jer doista je besmisleno poslati zatvorenika caru a ne navesti za što se optužuje ! "
Agripa nato reče Pavlu : " Dopušta ti se da se braniš . " Pavao zato ispruži ruku i počne se braniti :
" Kralju Agripa , smatram se sretnim da se od svega za što me Židovi optužuju mogu , evo , danas braniti pred tobom
jer ti najbolje poznaješ židovske običaje i razmirice . Molim te zato , strpljivo me poslušaj !
Židovski vođe dobro znaju kako sam od najranije mladosti živio među svojim narodom , u Jeruzalemu .
Odavno me poznaju i mogli bi , da samo hoće , posvjedočiti da sam bio farizej , član najstrože sljedbe u našoj vjeri .
Sada mi sude jer se nadam da će Bog ispuniti obećanje koje je dao našim precima .
Ispunjenju toga obećanja nadaju se i dvanaest izraelskih plemena koja postojano dan i noć služe Bogu . Za tu me nadu , kralju , tuže Židovi !
Zašto smatrate nevjerojatnim da Bog uskrisuje mrtve ?
I ja sam nekoć smatrao da se svim silama moram boriti protiv sljedbenika Isusa Nazarećanina .
Pošto sam dobio ovlasti od velikih svećenika u Jeruzalemu , mnoge sam svete zatvorio u tamnicu . Glasovao sam da ih osuđuju na smrt .
Po svim sam ih sinagogama primoravao , često mučenjem , da govore pogrde protiv Boga . Prekomjerno gnjevan na njih , progonio sam ih čak i u tuđim gradovima .
Dok sam tako po istoj zadaći išao u Damask s punomoći i ovlaštenjem velikih svećenika ,
u pol bijela dana vidio sam , kralju , kako je mene i moje suputnike obasjala svjetlost s neba sjajnija od Sunca .
Popadali smo na zemlju . Zatim sam začuo glas kako mi na hebrejskome govori : ' Savle , Savle ! Zašto me progoniš ? Teško je boriti se protiv moje volje . '
' Tko si ti , Gospodine ? ' upitam . A Gospodin odgovori : ' Ja sam Isus kojega ti progoniš .
Ustani sada ! Ukazao sam ti se da te postavim za poslužitelja i svjedoka onoga što si vidio i što ću ti još pokazati .
Izbavit ću te i od tvojega naroda i od pogana kojima te šaljem
da im otvoriš oči , da se obrate od tame k svjetlosti , od Sotonine vlasti k Bogu . Tako će po vjeri u mene primiti oproštenje grijeha i mjesto među mojim svetim narodom .
Kralju Agripa , nisam bio neposlušan tome nebeskom viđenju .
Najprije sam propovijedao ljudima u Damasku pa u Jeruzalemu , a zatim svoj Judeji i poganima - da se pokaju od svojih grijeha i da se obrate Bogu te da čine djela dostojna obraćenja .
Židovi su me zato uhvatili u Hramu i pokušali ubiti .
Ali Bog me , eto , sačuvao da do današnjeg dana svjedočim svima , od najmanjega do najvećega , upravo ono što su pretkazivali proroci i Mojsije :
da će Mesija trpjeti i da će prvi ustati od mrtvih te navješćivati svjetlost Židovima i poganima . "
Dok je još govorio u svoju obranu , Fest poviče : " Luduješ , Pavle ! Preveliko ti je znanje pomutilo um ! "
Ali Pavao odgovori : " Ne ludujem , preuzvišeni Feste . Govorim istinito i razumno .
Kralj Agripa zna za sve to i zato mu otvoreno govorim . Siguran sam da mu ništa od toga nije nepoznato jer se nije događalo u kakvu zakutku .
Kralju Agripa , vjeruješ li prorocima ? Znam da im vjeruješ . "
Agripa reče : " Zamalo si me uvjerio da na brzinu postanem kršćaninom ! "
" Na brzinu ili ne , " odgovori mu Pavao , " dao Bog da ne samo ti nego i svi koji me ovdje slušaju postanu poput mene , izuzevši ove okove ! "
Nato kralj , upravitelj , Berenika i njihovi pratitelji ustanu i odu .
Dok su odlazili , međusobno su razgovarali : " Taj čovjek nije učinio ništa čime bi zaslužio smrt ili zatvor . "
Agripa reče Festu : " Da se nije prizvao na Cezara , mogli bismo ga osloboditi ! "
Odlučeno je da odjedrimo u Italiju . Pavla i nekolicinu drugih zatvorenika predali su stotniku carske čete Juliju .
Ukrcali smo se na neku adramitsku lađu koja je plovila u azijska mjesta te otplovili . S nama je bio i neki Makedonac , Aristarh iz Soluna .
Sutradan smo doplovili u Sidon . Julije je s Pavlom vrlo ljubazno postupao . Dopustio mu je posjetiti prijatelje , da se pobrinu za njegove potrebe .
Otplovili smo dalje jedreći sjeverno uz Cipar između otoka i kopna jer su puhali suprotni vjetrovi .
Prošli smo uz cilicijsku i pamfilijsku obalu te stigli u grad Miru u Liciji .
Ondje stotnik pronađe neku lađu što je iz Aleksandrije plovila u Italiju , pa nas ukrca na nju .
Nekoliko smo dana sporo plovili i jedva došli do Knida . Kako od vjetra nismo mogli pristati , otplovili smo pod Kretu , do Salmone ,
pa na jedvite jade uz nju do nekoga mjesta zvanog Dobra pristaništa , blizu grada Laseje .
Mnogo smo vremena izgubili . Plovidba je postala vrlo opasnom jer je već bila jesen , a Pavao upozori :
" Ljudi , vidim da će plovidba biti pogibeljna i da ćemo pretrpjeti veliku štetu - ne samo u teretu nego i u našim životima . "
Ali stotnik je više vjerovao kormilaru i vlasniku broda nego Pavlu .
Kako luka nije bila prikladna za zimovanje , većina je ljudi predlagala da otplove i pokušaju doći do luke Feniks na Kreti , otvorenoj prema jugozapadu i sjeverozapadu , te da ondje prezimimo .
Tada puhne blagi južnjak te oni , misleći da bi mogli uspjeti u toj nakani , dignu sidro i zaplove uz samu obalu Krete .
Ali ubrzo zatim silovito zapuše žestok vjetar zvani sjeveroistočnjak .
Zahvati lađu tako da mu se nije mogla oteti , pa smo se prepustili da nas nosi .
Kad smo prolazili uz neki otočić zvan Kauda , jedva smo na brod podignuli čamac za spašavanje koji smo vukli za sobom .
Podignuli su ga da uporabe opremu za spašavanje i da konopcima potpašu lađu . Bojeći se da se ne nasuču na Sirtu uz afričku obalu , spuste plivajuće sidro te smo tako plovili dalje nošeni vjetrom .
Kako nas je oluja silovito bacala , sutradan izbace s broda teret ,
a treći dan brodsku opremu i sve čega su se domogli .
Strašna je oluja bjesnjela mnogo dana te se nisu mogli vidjeti ni Sunce ni zvijezde . Gubili smo svaku nadu da ćemo se spasiti .
Dugo već nismo ništa jeli . Pavao stane pred posadu i reče : " Trebali ste me , ljudi , poslušati i ne odlaziti s Krete pa biste izbjegli svu ovu nevolju i štetu .
Ali sada vam kažem : budite odvažni jer nitko od nas neće stradati iako će lađa potonuti .
Noćas mi se ukazao anđeo Boga kojemu pripadam i služim
te mi rekao : ' Ne boj se , Pavle , jer ćeš sigurno stići pred cara ! A Bog ti daruje i da svi tvoji suputnici sigurno doputuju . '
Zato se , ljudi , razvedrite ! Vjerujem Bogu . Bit će kako mi je rekao .
Ali nasukat ćemo se na neki otok . "
Četrnaeste noći oluje , oko ponoći , vjetar nas je gonio amo-tamo po Jadranu . Mornari naslute da se približava nekakvo kopno .
Bace olovnicu i izmjere dvadeset hvati dubine . Malo zatim opet ju bace i izmjere petnaest hvati .
Prestraše se da ne nalete na grebene pa bace s krme četiri sidra i počnu se moliti da se brzo razdani .
Mornari su kanili pobjeći s lađe pa počnu spuštati čamac u more pod izlikom da kane spustiti sidra s pramca .
Ali Pavao reče stotniku i vojnicima : " Ne ostanu li oni na lađi , nećete se spasiti ! "
Vojnici prerežu užad i puste da čamac padne u more .
Sve do svanuća Pavao je molio ljude da jedu . " Četrnaest dana niste ni taknuli jelo " , reče .
" Molim vas , pojedite što za vlastito dobro . Jer neće vam pasti ni vlas s glave . "
Kad je to rekao , uzme kruh te pred svima zahvali Bogu , razlomi ga i počne jesti .
Svi se razvedre i uzmu hranu .
U lađi nas je bilo dvjesto sedamdeset šest duša .
Kad su se najeli , počnu rasterećivati lađu bacajući žito u more .
Kad se razdanilo , mornari nisu prepoznali obalu , ali opazili su neki zaljev ravne obale te odluče pokušati onamo zavesti lađu .
Odvežu zato sidra i puste da padnu u more . Popuste konopce na kormilima i razviju prednje jedro prema vjetru te se usmjere prema obali .
Ali nalete na plićak i brod se nasuče . Pramac nasjedne i ostane nepomičan , a krmu su razbijali žestoki valovi .
Vojnici nakane poubijati zatvorenike da koji ne otpliva i ne pobjegne ,
ali im stotnik , želeći poštedjeti Pavla , ne dopusti da to učine . Zapovjedi da oni koji znaju plivati prvi skoče u more i otplivaju do obale ,
a ostalima reče da doplivaju na daskama i olupinama lađe . Tako su svi živi i zdravi dospjeli na kopno .
Kad smo dospjeli na sigurno , doznali smo da se otok zove Malta .
Njegovi su žitelji bili neobično ljubazni prema nama . Bilo je hladno i kišilo je pa su zapalili vatru i okupili nas oko nje da se ugrijemo .
Pavao nakupi naramak granja i baci ga na vatru , ali zbog vrućine iz njega iziđe zmija i uhvati mu se za ruku .
Kad su žitelji otoka vidjeli da mu ta životinja visi na ruci , rekli su : " Taj je čovjek zacijelo ubojica . Umaknuo je moru , ali Pravda mu ne dopušta živjeti . "
Ali on otrese zmiju u vatru , neozlijeđen .
Ljudi su čekali da otekne i da se sruši mrtav . Ali pošto su dugo čekali , a nije se dogodilo ništa , predomisle se i zaključe da je bog .
Nedaleko odande nalazilo se imanje poglavara tog otoka , Publija . On nas primi i tri nas je dana ljubazno gostio .
Publijeva su oca mučile vrućica i srdobolja pa je ležao . Pavao uđe k njemu , položi na njega ruke i pomoli se - i iscijeli ga .
Nakon toga dolazili su još mnogi bolesnici s otoka te su ozdravljali .
Iskazali su nam zato mnoge počasti , a kad smo odlazili , stavili su nam u lađu sve što nam je trebalo .
Tri mjeseca nakon brodoloma otplovili smo nekom aleksandrijskom lađom koja je prezimila na otoku . Na pramcu je imala kip Dioskura .
Doplovili smo najprije u Sirakuzu i ondje ostali tri dana .
Odande smo , ploveći uz obalu , stigli u Regij . Dan poslije počne puhati južnjak pa smo za dva dana stigli u Puteole .
Ondje smo naišli na braću koja su nas zamolila da ostanemo sedam dana . Tako smo stigli u Rim .
Kad su braća u Rimu čula da dolazimo , iziđu nam u susret do Apijeva trga i Triju gostionica . Kad ih je spazio , Pavao zahvali Bogu i ohrabri se .
Kad smo ušli u Rim , Pavlu dopuste da stanuje posebno , s vojnikom koji ga je čuvao .
Tri dana nakon što je došao Pavao sazove židovske uglednike te im reče : " Braćo , ništa nisam učinio protiv našega naroda ni protiv običaja naših predaka , ali ipak su me u Jeruzalemu uhitili i predali u ruke Rimljanima .
Rimljani su me nakon istrage htjeli pustiti jer su zaključili da ničim nisam zaslužio da umrem .
Židovi su se tome usprotivili pa sam se zato morao prizvati na cara - a ne zato što bih htio tužiti vlastiti narod .
Zato sam , eto , zamolio da vas vidim i da vam govorim : zbog Izraelove nade , Mesije . "
" Mi nismo čuli ništa protiv tebe " , odgovore mu oni . " Niti smo dobili kakvo pismo iz Judeje , niti nam je tko od braće koja su došla ovamo što rekao .
Ali htjeli bismo čuti što ti misliš jer o toj kršćanskoj sljedbi znamo samo da joj se posvuda protive . "
Dogovore se te jednog dana mnogi dođu u njegov stan . Govorio im je o Božjemu kraljevstvu i od jutra do večeri ih poučavao o Isusu iz Mojsijeva zakona i proročkih knjiga .
Neki su povjerovali , a neki nisu .
Kad su se tako u neslozi počeli razilaziti , Pavao ih isprati riječima : " Dobro je Sveti Duh rekao vašim precima po proroku Izaiji :
' Slušat ćete moje riječi , ali nećete ih razumjeti ; gledat ćete moja djela , ali nećete dokučiti njihova značenja .
Jer srca su se ovoga naroda usalila , uši njihove ne čuju , a oči su zatvorili - tako njihove oči ne vide i njihove uši ne čuju , a srca im ne mogu razumjeti . Zato se ne mogu obratiti k meni da ih iscijelim . '
Hoću dakle da znate : Bog je svoje spasenje poslao poganima i oni će ga prihvatiti .
Sljedeće dvije godine Pavao je živio u unajmljenom stanu . Primao je sve koji su dolazili .
Hrabro je propovijedao o Božjemu kraljevstvu i otvoreno poučavao o Gospodinu Isusu Kristu . I nitko ga nije pokušavao spriječiti .
Ovo je pismo od Pavla , sluge Isusa Krista , koji je izabran za apostola , poslan propovijedati Božju Radosnu vijest .
Tu je Radosnu vijest Bog već odavno obećao po svojim prorocima u Svetome pismu .
Ta je Radosna vijest o njegovu Sinu Isusu Kristu , našemu Gospodinu , koji je postao čovjekom rodivši se kao potomak kralja Davida .
Isus Krist , naš Gospodin , pokazao je da je Božji Sin kad ga je Bog silnom moći podignuo od mrtvih Duhom svetosti .
Kroz Krista nam je Bog iskazao milost i dao apostolstvo da naviještamo svim narodima što je Bog učinio za njih , tako da uzvjeruju i poslušaju ga te donesu slavu njegovu imenu .
I vi ste među onima koji su pozvani pripadati Isusu Kristu .
Svima vama u Rimu , koje on istinski ljubi : pozvani ste po Isusu Kristu da budete njegovi , njegov sveti narod . Neka vam bude sva Božja milost i mir od Boga , našega Oca , i od našega Gospodina Isusa Krista .
Najprije zahvaljujem svojemu Bogu po Isusu Kristu za sve vas , što vaša vjera u Boga postaje poznata po svemu svijetu .
Bog mi je svjedok koliko se često molim za vas . Neprekidno se molim za vas onomu kojemu služim svim srcem navješćujući drugima Radosnu vijest o njegovu Sinu .
Stalno se molim i za priliku , ako bude Božja volja , da vas napokon uspijem posjetiti .
Čeznem vas vidjeti da podijelim s vama darove Svetoga Duha , da se osnažite u Gospodinu ,
te da vas ohrabrim u vjeri , ali i da se ja ohrabrim vašom vjerom .
Htio bih da znate , draga braćo , da sam više puta kanio doći da djelujem među vama i vidim dobre rezultate , baš kao što sam vidio i među drugim narodima , ali dosad sam bio spriječen .
Dužan sam služiti i civiliziranim i barbarskim narodima , učenima jednako kao i neukima .
Zato i vama u Rimu želim propovijedati Radosnu vijest .
Zaista , ne stidim se Radosne vijesti o Isusu Kristu jer je ona Božja sila koja spašava svakoga tko vjeruje - ponajprije Židove , ali i druge narode .
Ta nam Radosna vijest govori na koji nas način Bog čini pravednima u svojim očima : od početka do svršetka samo vjerom . Kao što piše u Svetome pismu : " Pravednik će živjeti po vjeri . "
Ali s neba se zaista očituje Božji gnjev na svaku bezbožnost i nepravednost ljudi koji bezbožnim životom sprečavaju da istina o Bogu iziđe na vidjelo .
Jer što se o Bogu može znati , zapravo im je već poznato . On im je to obznanio :
njegova nevidljiva svojstva - vječna sila i božanstvo još se od stvaranja svijeta mogu umom razabrati po njegovim djelima . Zato nemaju isprike .
Jer iako su znali da Bog postoji , nisu mu kao Bogu iskazali ni slavu ni zahvalnost , nego su im misli postale ispraznima , a nerazumno im je srce potamnjelo .
Tvrdeći za sebe da su mudri , postali su bezumnima
te su se , umjesto slavnome i besmrtnome Bogu , počeli klanjati raspadljivim obličjima , kipovima i slikama čovjeka , ptica , četveronožaca i gmazova .
Zato ih je Bog prepustio nečistoći njihova pohotnog srca pa sami obeščašćuju svoja tijela .
Jer oni su umjesto Božje istine odabrali laž . Klanjali su se i služili stvorenju umjesto Stvoritelju kojemu pripada slava uvijeke . Amen .
Bog ih je zato predao njihovim sramotnim strastima : umjesto da imaju prirodne spolne odnose , žene opće međusobno , što je protunaravno ,
a muškarci također nemaju naravne odnose sa ženama , već su usplamtjeli pohotom jedni za drugima . Muškarci s muškarcima čine sramotne stvari te na sebi primaju zasluženu kaznu za svoje zastranjenje .
Zato što nisu držali vrijednim spoznati Boga , Bog ih je predao pokvarenu načinu razmišljanja da čine ono što ne dolikuje .
Žive u kojekakvim grijesima , pokvarenosti , lakomosti i pakosti ; puni su zavisti , ubojstva , svađe , lukavštine i podmuklosti ; ogovaraju ,
klevetnici su , mrze Boga , nasilnici su , oholi , umišljeni . Stalno smišljaju nova zla , neposlušni su roditeljima ,
nerazumni , nevjerni , bešćutni i nemilosrdni .
Znaju da prema Božjoj odredbi ljudi koji tako čine zaslužuju smrt , ali svejedno tako postupaju . Štoviše , i drugima odobravaju takve postupke te ih tako na njih potiču .
Ali ti koji zbog toga sudiš druge nemaš za to isprike , ma tko bio . Sudeći druge , osuđuješ samoga sebe jer i ti činiš isto što i oni .
A znamo da će Bog po istini suditi onima koji takvo što čine .
Misliš li ti , čovječe , koji i sam tako činiš , a osuđuješ druge , da ćeš izbjegnuti Božji sud ?
Prezireš li izobilje Božje dobrote , velikodušnosti i strpljivosti prema tebi ? Ne razumiješ li da te Bog dobrotom želi dovesti do obraćenja ?
Ali ti svojom tvrdokornošću i srcem koje ne želi pokajanje sam na sebe navlačiš gnjev . A doći će dan Božjega gnjeva kad će se Božja pravda očitovati u pravednome Božjem sudu
koji će svakome dosuditi prema njegovim djelima :
onima koji postojano čine dobra djela i tako teže slavi , časti i besmrtnosti - vječni život ,
a samovoljnicima , koji se opiru istini i priklanjaju nepravdi - gnjev i srdžbu .
Nevolja i tjeskoba snaći će dušu svakoga čovjeka koji čini zlo - posebice Židova , ali i pripadnika drugih naroda ,
a slava , čast i mir bit će svima koji čine dobro , i Židovima i pripadnicima drugih naroda .
Jer Bog nije pristran .
Kaznit će pripadnike drugih naroda za grijeh iako nikad nisu imali pisani Božji zakon , a Židovima će suditi po Zakonu jer su pod Zakonom i zgriješili .
Pred Bogom , naime , nisu pravedni oni koji Zakon poznaju , nego oni koji se drže njegovih odredbi .
Jer pripadnici naroda koji nemaju Zakona naravno razabiru što je dobro i tako se drže zakonskih odredbi iako im one nisu zadane . Tako su oni sami sebi Zakonom ,
što pokazuje da je to što Zakon nalaže upisano u njihovim srcima . O tome svjedoče njihova savjest i prosuđivanja na temelju kojih se optužuju ili brane .
Sve će se to očitovati na Dan kada će Bog po Isusu Kristu suditi ono što je skriveno u ljudima . To je evanđelje koje navješćujem .
Ali ti koji se nazivaš Židovom pouzdaješ se u Zakon i ponosiš svojim dobrim odnosom s Bogom ,
poznaješ Božju volju i znaš prepoznati što je bolje jer te tomu uči Zakon .
Uvjeren si da si vođa slijepcima i svjetlo ljudima u tami ,
da možeš odgajati nerazumne i poučavati neuke zato što u Zakonu imaš oličenje znanja i istine .
Ali ti koji poučavaš druge , ne poučavaš samoga sebe ! Propovijedaš da se ne krade , a kradeš !
Zabranjuješ preljub , a počinjaš ga ! Idoli su ti gnusni , ali pljačkaš njihove hramove !
Ponosiš se time što imaš Zakon , a sramotiš Boga kršeći ga !
Nije stoga ni čudno da u Svetom pismu piše : " Božje ime se vašom krivnjom huli među narodima . "
Obrezanje ti kao Židovu koristi samo ako poštuješ Zakon , ali ako Zakon kršiš , onda kao da i nisi obrezan : ono te ne čini ništa boljim od neobrezanog poganina .
Ako se dakle neobrezan čovjek drži odredbi Zakona , neće li mu se to uračunati kao obrezanje ?
Oni koji su podrijetlom neobrezanici , a drže se Zakona , bit će na osudu vama koji ste , iako imate pisani Zakon i obrezanje , prijestupnici prema Zakonu .
Pravi Židov nije onaj tko je Židov izvana , niti je pravo obrezanje vidljivo obrezanje tijela ,
već je Židov Židov po onome iznutra , a pravo je obrezanje promjena srca koju čini Božji Duh , a ne pisani zakon . Koji su primili takvo obrezanje , primit će pohvalu od Boga , a ne od ljudi .
Kakva je onda prednost biti Židovom ? I kakva je korist od obrezanja ?
Velika u svakom pogledu . Ponajprije : Židovima su povjerena Božje riječi .
Neki su od njih , doduše , bili nevjerni , ali zar će njihova nevjera obeskrijepiti Božju vjernost ?
Nipošto ! Iako je " svaki čovjek lažac " , Bog je istinit . Zato u Svetome pismu za njega piše : " Dokazat će se da je istinito sve što kažeš , i dobit ćeš parnicu na sudu . "
Što pak ako naša nepravednost samo ističe Božju pravednost ? Ako je tako , što na to reći ? Je li nepravedan Bog koji zbog nje daje maha svojemu gnjevu ? To bi , naime , ljudi rekli .
Nipošto ! Jer da Bog nije pravedan , kako bi sudio svijet ?
Ali neki će pitati : " Ako moje nepoštenje samo ističe Božju istinu i donosi Bogu još više slave , kako me Bog može osuditi i kazniti zato što sam grešnik ? "
Razmišljate li tako , međutim , mogli biste isto tako reći : " Što više griješimo , to bolje ! " Koji tako govore , zaslužuju kaznu , a neki me čak kleveću da ja to propovijedam !
Jesmo li mi Židovi , dakle , bolji od drugih ? Nismo . Jer upravo smo optužili sve ljude , i Židove i pogane , da su pod vlašću grijeha .
Kao što Sveto pismo kaže : " Nema ni jednoga jedinog pravednika ,
nikoga razumnoga , nikoga tko traži Boga .
Svi su zastranili , svi se skupa pokvarili , nema ni jednoga jedinoga da čini dobro . "
" Njihovo je grlo otvoren grob , a jezik im je prijevaran . Zmijski im je otrov na usnama . "
" Usta su im puna kletve i gorčine . "
" Noge im hitaju na prolijevanje krvi ,
kud prolaze , siju pustoš i bijedu .
Oni ne poznaju put mira . "
" Nema Božjeg straha pred njihovim očima . "
Zakon se , znamo , odnosi na one kojima je dan jer mu je svrha da svaka usta zanijeme bez isprike i da sav svijet stane pred Božji sud .
Jer nitko se ne može u Božjim očima opravdati izvršavanjem zakonskih zapovijedi . Što bolje poznajemo Božji zakon , jasnije nam je da smo mu neposlušni , da smo grešnici .
Ali Bog nam je pokazao drukčiji način da postanemo pravednima u njegovim očima - ne poštovanjem Zakona , već onako kako je to odavno obećao u Svetome pismu .
Pred Bogom smo opravdani vjerom u Isusa Krista . Tako se spašavaju svi koji vjeruju , bez razlike .
Jer svi smo zgriješili i lišeni smo Božje slave .
A Bog nam ipak milostivo daruje opravdanje kroz Isusa Krista , koji nas je otkupio uzimajući na sebe naše grijehe .
Jer Bog je poslao Isusa da svojom krvlju bude Pomirilište po vjeri - da preuzme kaznu za naše grijehe i da ugasi Božji gnjev na nas . Pred Bogom smo opravdani ako vjerujemo da je Isus prolio svoju krv i da je za naše spasenje žrtvovao svoj život . Bog je ranije počinjene grijehe u svojoj strpljivosti ostavio nekažnjenima kako bi pokazao svoju pravednost .
On je potpuno pravedan u ovo vrijeme kada grešnike proglašuje nedužnima zbog vjere u Isusa .
Možemo li se dakle hvaliti da smo ičim zaradili Božje opravdanje ? Ne možemo , jer se ono ne temelji na dobrim djelima , već na našoj vjeri .
Pred Bogom smo opravdani vjerom , a ne izvršavanjem Zakona .
Zar je Bog samo Bog Židova ? Nije li i Bog pogana ? Razumije se da jest .
Samo je jedan Bog i samo je jedan način da nas on prihvati . On nas pred sobom opravdava samo našom vjerom , bili mi Židovi ili pogani .
Ukidamo li tako vjerom Božji zakon ? Nipošto ! Jer tek kad imamo vjeru , zaista ispunjamo Zakon .
Abraham je , rekli bi ljudi , bio utemeljitelj židovskoga naroda . Kakvo je njegovo iskustvo glede spasenja po vjeri ?
Je li ga Bog smatrao opravdanim zbog njegovih dobrih djela ? Da je bilo tako , imao bi se čime hvaliti . Ali u Božjim očima Abraham se nije imao čime ponositi .
Jer Sveto pismo kaže : " Abraham je povjerovao Bogu , i Bog ga je proglasio pravednim zbog njegove vjere . "
Kad čovjek radi , plaća koju dobije nije dar . Radnici zarade ono što dobiju .
Ali ljudi su opravdani zbog svoje vjere u Onoga koji opravdava bezbožnike , a ne zbog svojih djela .
Kralj David je o tome govorio opisujući sreću nezaslužna čovjeka kojega je Bog proglasio pravednim .
" Blago onima kojima su grijesi oprošteni i zločin uklonjen .
Blago onomu kojemu Gospodin neće uračunati grijehe . "
Je li to blaženstvo samo za obrezane , za Židove , ili također i za pogane ? Rekli smo da ga je Bog proglasio pravednim zbog njegove vjere .
Ali kako mu je ta vjera pomogla ? Je li proglašen pravednim prije ili poslije obrezanja ? Bog ga je najprije prihvatio , a zatim je bio obrezan !
Obrezanje je bilo znak da Abraham već vjeruje i da ga je Bog prihvatio i proglasio pravednim i prije obrezanja . Zato je Abraham duhovni otac onih koji vjeruju , a nisu obrezani . Oni su pred Bogom opravdani po vjeri .
Abraham je također duhovni otac obrezanih , ali samo onih koji imaju vjeru kakvu je Abraham imao prije obrezanja .
Jasno je dakle kako se Božje obećanje da će Abrahamu i njegovim potomcima dati u baštinu cijelu zemlju nije temeljilo na poslušnosti Božjemu zakonu , nego na novome odnosu s Bogom koji dolazi kroz vjeru .
Tvrdite li da je Božje obećanje za one koji ispunjavaju Božji zakon i stoga misle da su " dovoljno dobri " u Božjim očima , onda zapravo govorite da je vjera nepotrebna . A tada bi i to obećanje bilo besmisleno .
Ali Zakon donosi kaznu onima koji ga pokušavaju ispunjavati . ( Izbjegnuti kršenje zakona moguće je samo ako ne postoji zakon koji bi se kršio ! )
Zato je važna vjera . Božje smo obećanje dobili na dar . I sigurni smo da ćemo ga primiti , držali se židovskih običaja ili ne , budemo li samo imali vjeru poput Abrahamove . Jer Abraham je otac svih koji vjeruju .
U Svetome pismu o tome piše : " Postavljam te za oca mnogih naroda . " Jer Abraham je povjerovao u Boga koji oživljuje mrtve i na čiju zapovijed nastaje ono čega prije nije bilo .
Kad je Bog obećao Abrahamu da će postati ocem mnogih naroda i rekao : " Tvoji će potomci biti brojni poput zvijezda " , Abraham mu je povjerovao iako se to obećanje činilo neostvarivim .
Abraham se nije pokolebao u vjeri iako je znao kako je u dobi od stotinu godina prestar da bude otac i kako njegova žena Sara ne može imati djecu .
Abraham nikada nije posumnjao u Božje obećanje . Njegova je vjera jačala i njome je proslavio Boga .
Bio je posve uvjeren da Bog može učiniti sve što obeća .
Tako je Bog Abrahama zbog vjere proglasio pravednim .
Ta divna istina da ga je Bog proglasio pravednim nije bila na dobrobit samo Abrahamu
već i nama . Bog će također nas proglasiti pravednima vjerujemo li u Boga koji je našega Gospodina Isusa uskrsnuo od mrtvih .
On je predan da umre za naše grijehe i podignut je od mrtvih da nas opravda pred Bogom .
Opravdani smo dakle u Božjim očima vjerom te pomireni s Bogom zbog onoga što je naš Gospodin Isus Krist za nas učinio .
Zbog vjere u njega možemo pristupiti najvećoj milosti i radujemo se nadi Božje slave .
Možemo se radovati i kad smo u nevolji jer znamo da je to za naše dobro - jača našu strpljivost .
Strpljivost donosi prokušanost , a prokušanost nadu .
Zbog tog se očekivanja nećemo postidjeti . Jer znamo da nas Bog silno ljubi - ulio je tu ljubav u naša srca po Svetom Duhu .
Kad smo bili potpuno bespomoćni , Krist je došao u pravo vrijeme i umro za nas grešnike .
Za dobra čovjeka malo bi tko bio voljan umrijeti , iako bi se za izvanredno dobra čovjeka možda i našao tko da za njega dade život .
No Bog je pokazao svoju veliku ljubav prema nama time što je poslao Krista da umre za nas dok smo još bili grešnici .
A kako smo mi u Božjim očima opravdani Kristovom krvlju , on će nas sigurno spasiti od Božjega suda .
Jer kako nas je , dok smo još bili Božji neprijatelji , s njime pomirila smrt njegova Sina , tako će nas život njegova Sina sigurno osloboditi vječne kazne .
Zato se sada možemo radovati svojemu novom odnosu prema Bogu - zato što nas je naš Gospodin Isus Krist pomirio s Bogom .
Kad je Adam zgriješio , grijeh je ušao u sav ljudski rod . A budući da je taj Adamov grijeh donio smrt , smrt je prešla na sve ljude jer su svi zgriješili .
Doista , ljudi su griješili i prije nego što su dobili Zakon . Ali iako još nije bilo zakona koji bi kršili ,
svi su oni - od Adama do Mojsija - umrli iako nisu prekršili jasnu Božju zapovijed kao što je to Adam učinio . Kakve li razlike između Adama i Krista koji je tek trebao doći !
Kako su različiti naši grijesi od Božjega milostivog dara ! Jer taj jedan čovjek , Adam , svojim je grijehom mnogima donio smrt . Ali zato se na mnoge obilno izlila Božja milost oproštenja grijeha , darovana po jednome čovjeku - Isusu Kristu .
S darom Božje milosti nije kao s posljedicama grijeha jednoga čovjeka - jer presuda nad Adamovim grijehom postala je osudom nad svima , a dar Božjega oproštenja nam je - nakon mnogih grijeha koje smo počinili - postao opravdanjem .
Jer Adamovim je grijehom kroz jednog čovjeka nad nama zakraljila smrt , ali koji prime izobilni milosni dar pravednosti , živjet će u pobjedi nad grijehom i smrću - po jednome Čovjeku , Isusu Kristu .
Prema tome , kao što je grijehom jednoga došla osuda na sve ljude , tako su pravednošću Jednoga na sve došli opravdanje i život .
Baš kao što su zbog neposluha jednoga čovjeka mnogi postali grešnicima , tako će i zbog poslušnosti Jednoga mnogi postati pravednicima u Božjim očima .
Božji je Zakon dan ljudima da uvide kako su grešnici . Ali kako su ljudi sve više i više griješili , Božja divna milost sve se obilnije izlijevala .
Baš kao što je grijeh nekada vladao nad svim ljudima i vodio ih u smrt , tako sada nad njima kraljuje Božja milost i opravdava ih pred Bogom da bi mogli imati vječni život po našemu Gospodinu Isusu Kristu .
Što reći ? Zar da i dalje griješimo kako bi nam Bog mogao iskazivati sve više milosti praštanja ?
Nipošto ! Umrli smo grijehu , pa kako da onda i dalje živimo u njemu ?
Ili ne znate da smo mi , koji smo krštenjem postali jedno s Kristom Isusom , i umrli skupa s njim ?
Jer umrli smo i pokopani s Kristom u krštenju . I kao što je Krist ustao od mrtvih slavnom Očevom moći , tako i mi sada možemo živjeti novim životom .
Kao što smo s njim ujedinjeni u njegovoj smrti , također ćemo i uskrsnuti poput njega .
Naš je stari čovjek raspet s Isusom kako bi grijeh izgubio vlast nad našim životom . Više ne robujemo grijehu
jer smo , umrijevši s Kristom , od grijeha opravdani .
A budući da smo s Kristom umrli , znamo da ćemo s njime i živjeti ,
jer Krist je ustao od mrtvih i više nikad neće umrijeti . Nad njime smrt više nema nikakve moći .
Umro je jednom zauvijek da slomi moć grijeha , ali sada zauvijek živi Bogu na slavu .
Tako i vi sebe smatrajte mrtvima za grijeh , a živima Bogu na slavu kroz Isusa Krista .
Ne dopustite da grijeh i dalje gospodari vašim smrtnim tijelom i ne popuštajte grešnim željama .
Nemojte da koji ud vašega tijela postane oruđem zla tako što ćete ga uporabiti za grijeh . Umjesto toga se posve predajte Bogu jer ste dobili novi život . Neka cijelo vaše tijelo bude oruđe koje će činiti dobro Bogu na slavu .
Grijeh više neće nad vama gospodariti jer više niste podložni Zakonu koji vas čini robovima grijeha . Oslobođeni ste Božjom milošću !
Ako nas je Božja milost oslobodila Zakona , znači li to da i dalje možemo griješiti ? Nipošto !
Ne shvaćate li da sami birate sebi gospodara ? Možete izabrati grijeh , koji vodi u smrt , ili možete izabrati poslušnost Bogu i da vas on prihvati kao pravedne .
Hvala Bogu ! Nekoć ste bili robovi grijehu , ali sada ste svim srcem prihvatili novo učenje koje vam je Bog dao .
Slobodni ste od grijeha kojemu ste prije služili i postali ste robovima pravednosti .
Govorim vam služeći se prispodobom o robovima i gospodarima jer je to lako razumjeti . Prije ste bili robovi nečistoće i bezakonja . Sada budite robovi pravednosti da biste bili sveti .
Dok ste bili robovi grijeha , bili ste slobodni od pravednosti .
A čime je to urodilo ? Ne dobrim , jer se sada sramite onoga što ste činili , što vodi u vječnu smrt .
Ali sada ste oslobođeni od snage grijeha i postali ste Božjim robovima te činite ono što vodi svetosti i vječnome životu u našemu Gospodinu Isusu Kristu .
Jer plaća za grijeh je smrt , a Božji je dar vječni život u našemu Gospodinu Isusu Kristu .
Ne znate li , braćo - govorim poznavateljima Zakona - da je čovjek podložan zakonskim odredbama samo za života ?
Da pojasnim : udanu ženu zakon veže za muža dok je on živ . Ali ako on umre , zakon o braku više se na nju ne odnosi .
Kad bi se udala za drugoga za muževa života , počinila bi preljub . Ali ako joj muž umre , taj ju zakon više ne obvezuje i ne čini preljub ako se uda .
Tako ni vas , draga braćo , Zakon više ne obvezuje jer ste umrli njegovoj vlasti kad ste s Kristom umrli na križu . Sada ste ujedinjeni s njim koji je uskrsnuo od mrtvih . Zato možete roditi dobrim rodom , to jest dobrim djelima za Boga .
Dok je nama još vladala naša stara narav , Zakon je u nama budio grešne želje koje su rodile zlim djelima i donosile smrt .
Ali sada smo oslobođeni Zakona jer smo umrli s Kristom i nismo više pod zakonskom stegom . Sada zaista možemo služiti Bogu - ne više na stari način , držeći se slova Zakona , nego na novi način - po Duhu .
Znači li to da je Božji zakon grešan ? Nipošto ! Nije grešan , nego me je upozorio na moj grijeh . Nikada ne bih spoznao da je požuda zlo da Zakon nije rekao : " Ne poželi ! "
Ali grijeh je iskoristio priliku zbog Zakona i pobudio u meni svakovrsne zabranjene želje . A bez Zakona grijeh ne bi imao takvu moć .
Nekoć nisam razumio što Zakon zahtijeva . Ali kad sam spoznao istinu , shvatio sam da sam prekršio Zakon i da sam grešnik osuđen na smrt .
Tako me je dobar Zakon , koji mi je trebao pokazati put života , umjesto toga osudio na smrt .
Grijeh je iskoristio Zakon da me prevari ; poslužio se dobrim Zakonom da me učini osuđenikom na smrt .
Pa ipak , Zakon je svet , pravedan i dobar .
Kako je to moguće ? Zar me je dobri Zakon natjerao u smrt ? Nipošto ! Grijeh je iskoristio to što je dobro da na mene navuče smrtnu osudu . Grijeh je dakle najveće zlo : koristi dobre Božje zapovijedi u zle svrhe .
Zakon je dakle dobar , duhovan . Problem nije u Zakonu , nego u meni jer robujem tjelesnim željama - prodan sam grijehu kao gospodaru .
Ne mogu sebe razumjeti : zaista želim činiti dobro , ali ne činim ga . Umjesto toga činim baš ono što mrzim .
A to što jako dobro znam da je ono što činim loše , samo pokazuje kako priznajem da je Zakon dobar .
Ali ne mogu sebi pomoći jer me grijeh u meni tjera da činim zlo .
Znam da nema dobra u meni , to jest u mojoj grešnoj ljudskoj naravi . Sposoban sam htjeti dobro , ali ne i činiti ga .
Dobro koje bih htio činiti ne činim , a zlo koje ne bih htio činiti ipak činim .
Ali ako činim ono što ne želim , onda to zapravo i ne činim ja , nego grijeh koji je u meni .
Zaključujem dakle da vrijedi pravilo : kad želim činiti dobro , nameće mi se zlo .
Svim svojim nutarnjim bićem uživam u poslušnosti Božjemu zakonu .
Ali još jedan zakon , koji se bori protiv mojega uma , djeluje u mojim udovima i zarobljuje me grijehom koji je još u njima .
Bijedna li mene ! Tko će me osloboditi od ovoga smrtonosnog tijela , od života u vlasti grijeha ?
Hvala Bogu ! To čini Isus Krist , naš Gospodin . Umom dakle želim služiti Božjemu zakonu , ali zbog grešne naravi svojega tijela robujem grijehu .
Nema dakle nikakve osude za one koji pripadaju Kristu Isusu .
Jer zakon Duha , koji daje život , oslobodio nas je zakona grijeha , koji vodi u smrt .
Jer ono što Zakon , oslabljen grešnim tijelom , nije mogao učiniti , učinio je Bog poslavši svojeg Sina u obličju tjelesnog čovjeka da bude žrtva za grijehe . Tako je osudio grijeh u tijelu .
Učinio je to zato da bi se pravednost Zakona potpuno ispunila u nama koji više ne živimo po staroj grešnoj naravi , nego po Duhu .
Oni kojima vlada grešna narav razmišljaju o onomu što je grešno , ali oni koji su pod nadzorom Božjega Duha razmišljaju o onomu što je ugodno Duhu .
Nadzire li vaša grešna narav vaš um , vodi vas u smrt . Ali ako vaš um nadzire Sveti Duh , imat ćete život i mir .
Jer grešna tjelesna narav u nama protivi se Bogu . Nikada nije bila pokorna Božjemu zakonu niti će to ikada biti .
Zato oni kojima još vlada njihova grešna narav ne mogu ugoditi Bogu .
Ali vama više ne vlada grešna narav . Pod nadzorom ste Svetoga Duha ako Božji Duh zaista prebiva u vama . A u kome ne prebiva Kristov Duh , taj i nije Kristov .
Ako je Krist u vama , tijelo vam je mrtvo za grijeh , ali vaš duh živi za pravednost .
Živi li u vama Božji Duh koji je Isusa uskrsnuo od mrtvih , Bog koji je Isusa podignuo od mrtvih oživjet će i vaša smrtna tijela tim istim Duhom koji u vama živi .
Zato , draga braćo , nismo dužni činiti ono na što nas tjera naša grešna narav .
Jer ako živite slušajući tu svoju tjelesnu narav , propast ćete . Ako pak silom Duha usmrćujete nju i njezina zla djela , živjet ćete .
Svi koje vodi Božji Duh Božja su djeca .
Ne budite zato poput strašljivih robova te svoje naravi . Budite prava Božja djeca jer vas je Bog svojim Duhom posinio te mu sada možete radosno klicati : " Abba ! Oče ! "
Sveti Duh govori nam duboko u srcima da smo Božja djeca .
A kako smo njegova djeca , njegovi smo baštinici - jer sve što Bog daje svojemu Sinu , Kristu , to i nama pripada . Kao što s njim trpimo , s njim ćemo se i proslaviti .
Ali naše sadašnje patnje nisu ništa prema budućoj slavi koja će se očitovati u nama .
Jer sve stvorenje sa žudnjom iščekuje da dođe dan kad će Bog pokazati tko su zaista njegova djeca .
Sve što je na Zemlji stvoreno postalo je jalovim , ne vlastitom , nego Božjom voljom - ali u nadi
da će biti oslobođeno od robovanja pokvarljivosti , da sudjeluje u slobodi i u slavi Božje djece .
Jer znamo da cjelokupno stvorenje sve dosad uzdiše i muči se u porođajnim bolima .
Čak i mi kršćani , iako je u nama Sveti Duh kao predukus buduće slave , također stenjemo čekajući posinjenje , otkupljenje našega tijela . I mi također nestrpljivo očekujemo dan kad će nam Bog dati sva prava kao svojoj djeci , uključujući i nova tijela koja nam je obećao .
Tom smo nadom spašeni . Ako nešto već imate , onda se tomu više ne trebate nadati .
Ali ako se nadate nečemu što još nemate , valja čekati strpljivo i postojano .
Isto tako , Sveti Duh nam pomaže u našoj slabosti . Jer mi ne znamo ni kako ni što bismo trebali moliti , ali Sveti Duh moli se za nas uzdasima koji se ne mogu riječima izraziti .
I Otac , koji poznaje svačije srce , zna , svakako , što Duh govori , da se moli za nas u skladu s Božjom voljom .
Znamo kako Bog čini da sve pridonosi dobru onih koji njega vole i koje je on pozvao prema svojoj nakani .
Jer Bog je svoj narod unaprijed poznavao i odabrao ih je da budu poput njegova Sina , tako da bi njegov Sin mogao biti prvorođenac s brojnom braćom i sestrama .
A kad ih je odabrao , pozvao ih je k sebi . Zatim ih je opravdao i obećao im svoju slavu .
Što na sve to reći ? Ako je Bog za nas , tko će biti protiv nas ?
Kad već nije poštedio ni vlastitoga Sina , nego ga je predao za nas , neće li nam Bog , koji nam je dao Krista , s njime dati i sve drugo ?
Tko će optužiti Božje izabranike ? Nas Bog opravdava .
Tko će nas onda optužiti ? Isus Krist je umro , štoviše , i uskrsnuo ; on je zdesna Bogu i posreduje za nas .
Tko će nas odvojiti od Kristove ljubavi ? Može li u tome uspjeti nevolja ? Tjeskoba ? Progonstvo ? Glad ? Golotinja ? Pogibao ? Mač ?
U Svetome pismu piše : " Zbog tebe nas ubijaju dan za danom ; mi smo im kao ovce za klanje . "
Nadmoćno pobjeđujemo sve što nas snađe u Kristu koji nas voli .
Čvrsto vjerujem da nas ni smrt , ni život , ni anđeli ni demoni , ni sadašnjost ni budućnost , ni sile ,
ni dubina ni visina , ni bilo koje stvorenje neće moći rastaviti od ljubavi Božje objavljene u našemu Gospodinu Kristu Isusu .
U nazočnosti Kristovoj govorim istinu - ne lažem - a moja savjest i Sveti Duh potvrđuju da je ovo što govorim istina .
Srce mi je ispunjeno silnom tugom i beskrajnom boli
zbog mojeg naroda , zbog moje židovske braće i sestara . Pristao bih biti zauvijek proklet - odsječen od Krista ! - kad bi to njih moglo spasiti .
Oni su izabrani izraelski narod , izabrani da budu posebna Božja djeca . Bog im je objavio svoju slavu . Sklopio je s njima savez i dao im svoj Zakon . Imaju povlasticu da ga štuju i da primaju njegova divna obećanja .
Njihovi su preci bili veliki Božji ljudi , a i sam je Krist bio Židov po tjelesnom podrijetlu . A on je Bog koji vlada nad svime i dostojan je vječne slave ! Amen .
Zar je Bog prekršio svoja obećanja Židovima ? Nije . Jer su ta obećanja samo za one koji su uistinu Židovi . No nije svatko tko je rođen u židovskoj obitelji pravi Židov .
Sama činjenica da potječu od Abrahama ne čini ih pravom Abrahamovom djecom . Jer u Svetome pismu piše : " Po Izaku će ti se nazivati potomstvo " iako je Abraham imao još djece .
To znači da nisu svi Abrahamovi tjelesni potomci ujedno i Božja djeca . Samo djeca obećanja su Božja djeca .
Jer Bog je obećao : " Nagodinu ću opet doći i Sara će imati sina . "
Taj je sin bio naš predak Izak . Njegova žena Rebeka nosila je blizance .
Ali prije nego što su rođeni , prije nego što su učinili išta dobro ili zlo , primila je poruku od Boga . Ta je poruka dokaz da Bog bira prema vlastitom naumu ,
a ne prema našim dobrim ili lošim djelima . Rekao joj je : " Potomci tvojega starijeg sina služit će potomcima mlađega . "
Ili , riječima Svetoga pisma : " Jakova sam zavolio , a Ezav mi omrznu . "
Zar je Bog bio nepravedan ? Nipošto .
Jer Mojsiju je rekao : " Smilovat ću se komu se želim smilovati i sažalit ću se nad kime se želim sažaliti . "
Zato ne ovisi o nama hoćemo li primiti Božje obećanje . Ne možemo ga dobiti svojom voljom ili teškim trudom . Bog će se smilovati kome bude htio .
U Svetome pismu piše da je Bog kazao faraonu : " Postavio sam te za vladara zato da na tebi pokažem svoju moć i da se moje ime razglasi po svoj zemlji . "
Bog se dakle nekima smiluje samo zato što tako želi , a čini i da nekima srce otvrdne te da ga ne poslušaju .
Mogli biste pitati : " Zašto onda Bog okrivljuje ljude da nisu poslušni ? Ne postupaju li oni samo kako im je on odredio ? "
No nemojte tako govoriti . Tko ste vi , obični ljudi , da prigovarate Bogu ? Zar da stvorenje pita stvoritelja : " Zašto si me učinio ovakvim ? "
Kada lončar od istoga grumena gline načini vrčeve , nema li pravo jedan od njih namijeniti plemenitoj , a drugi neplemenitoj uporabi ?
Pa što ako je Bog , odabravši pokazati svoj gnjev i moć , s velikim strpljenjem podnosio one koji su izazvali njegov gnjev i bili spremni za uništenje ?
Što ako je to učinio kako bi onima kojima iskazuje milost i koje je unaprijed pripremio za slavu , pokazao bogatstvo svoje slave -
pa tako i nama , koje je pozvao ne samo od Židova već i od pogana .
Kao što piše u Knjizi proroka Hošee : " One koji nisu moj narod prozvat ću svojim narodom i voljet ću one koje prije nisam volio . "
I još : " Jednom im je rečeno : ' Vi niste moj narod . ' Ali sada će im se reći : ' Vi ste djeca živoga Boga . ' "
Za Izrael , opet , Izaija kaže : " Iako je izraelski narod brojan kao zrnca morskog pijeska , samo će se mali broj spasiti .
Jer Gospodin Bog će potpuno i brzo ostvariti svoju riječ i kaznom poharati zemlju . "
Na drugome mjestu Izaija kaže : " Da Svemogući Gospodin nije poštedio nas nekolicinu , bili bismo posve zatrti , poput Sodome i Gomore . "
Što reći o svemu tome ? Pogani su pred Bogom opravdani po vjeri iako nisu iskali pravednost .
A Židovi koji su se toliko trudili opravdati pred Bogom ispunjavanjem Zakona nisu u tome uspjeli .
Zašto ? Zato što su pokušavali pred Bogom postignuti pravednost ispunjavajući zakonske odredbe i čineći dobra djela , a ne vjerom . Spotaknuli su se o " kamen spoticanja " .
A Bog ih je opomenuo u Svetome pismu : " Postavljam u Jeruzalemu kamen spoticanja . Ali tko u njega vjeruje neće se razočarati . "
Draga braćo , želja je mojega srca i moja molitva Bogu da se svi Židovi spase .
Svjedok sam njihova revnovanja za Boga , ali ono se ne temelji na pravom razumijevanju
jer ne shvaćaju na koji način Bog opravdava ljude . Umjesto toga drže se vlastitih običaja i nastoje se pred Bogom opravdati vršeći Zakon - te se tako odbijaju podložiti Božjoj volji .
Jer Krist je u potpunosti ispunio svrhu Zakona . Tko vjeruje u njega , opravdan je pred Bogom .
O pravednosti koja dolazi po Zakonu Mojsije piše : " Tko je vrši , u njoj će naći život . "
A o pravednosti koja dolazi po vjeri kaže : " Nemoj se u srcu upitati : ' Tko će uzići na nebo ' ( da dovede Krista ) ,
niti : ' Tko će sići u bezdan ' ( da dovede Krista od mrtvih ) ? "
Što to zapravo znači ? " Riječ je sasvim blizu tebe , u tvojim ustima i u tvojem srcu " ; to je riječ vjere koju propovijedamo .
Jer ako ustima priznaješ da je Isus Krist Gospodin i ako u srcu vjeruješ da ga je Bog uskrisio od mrtvih , bit ćeš spašen .
Vjera u srcu nas opravdava , a priznanje usnama spašava .
Jer u Svetome pismu piše : " Tko u njega vjeruje , neće se razočarati . "
To vrijedi za Židove , kao i za ostale ljude : svi imaju istoga Gospodina , koji izobilno daje svoja bogatstva svima koji ga zazivaju .
Jer " Tko god zazove ime Gospodnje , bit će spašen . "
Ali kako će ga zazvati da ih spasi ako u njega ne vjeruju ? A kako će u njega vjerovati ako nikada nisu za njega čuli ? A kako će čuti za njega ako im nitko o njemu ne propovijeda ?
A kako će im tko propovijedati ako nije poslan da propovijeda ? O tomu Sveto pismo kaže : " Kako su divne noge onih koji donose Radosnu vijest ! "
Ali svatko tko čuje Radosnu vijest neće ju i prihvatiti . Izaija je o tome rekao : " Gospodine , tko je povjerovao našoj poruci ? "
Vjera dakle dolazi upravo slušanjem Radosne vijesti o Kristu .
Ali što je sa Židovima ? Jesu li oni zapravo čuli tu poruku ? Jesu : " Poruka o Božjemu stvaranju raširila se po svoj zemlji , a njezine riječi sežu do kraja svijeta . "
Pitam zato : Jesu li Izraelci zaista razumjeli ? Jesu , jer je još u Mojsijevo vrijeme Bog rekao : " Učinit ću vas ljubomornima blagoslivljajući druge narode . Razgnjevit ću vas blagoslivljajući nerazumne pogane . "
Poslije je Izaija u Božje ime hrabro rekao : " Našli su me oni koji me nisu tražili . Objavio sam se onima koji me to nisu molili . "
A za Izrael je Bog rekao : " Svagda sam pružao ruke nepokornom i buntovnom narodu . "
Pitam , dakle , nije li Bog odbacio Židove , svoj narod ? Nipošto ! Sjetite se da sam i ja Židov , Abrahamov potomak , iz Benjaminova plemena .
Nije Bog odbacio svoj narod koji je unaprijed izabrao . Zar se ne sjećate što o tome kaže Sveto pismo ? Prorok Ilija žalio se Bogu na Židove :
" Gospodine , poubijali su tvoje proroke i srušili tvoje oltare . Samo sam ja ostao , a sada i mene pokušavaju ubiti . "
Sjećate li se što mu je Bog odgovorio ? " Nisi ti jedini ostao " , rekao mu je . " Imam ih još sedam tisuća koji se nikada nisu poklonili Baalu . "
I danas je tako . Nisu svi Židovi otišli od Boga . Nekolicina ih je spašena po Božjoj milosti jer ih je odabrao .
A ako su spašeni Božjom milošću , onda nisu spašeni zbog svojih dobrih djela . Inače Božja milost ne bi bila to što jest - darovana i nezaslužena .
Većina Židova dakle nije postignula Božju naklonost koju je tražila . Nekolicina koju je izabrao dobila ju je , a ostali su pak otvrdnuli .
Kao što kaže Sveto pismo : " Bog je učinio da obamru . Do današnjeg dana zatvorio im je oči da ne vide i zatvorio im je uši da ne čuju . "
Kralj David o tomu je također rekao : " Neka padnu u zamku , u mrežu i stupicu svoje obilne gozbe i neka ih tako stigne njihova plaća .
Neka im oči potamne da obnevide ; zauvijek im pogni leđa ! "
Je li Božji narod dakle tako posrnuo da će neizbježno otići u propast ? Nipošto ! Božja je nakana bila da spasenje učini dostupno poganima kako bi Židove učinio ljubomornima i naveo ih da ga požele za sebe .
Pa ako su Židovi , posrnuvši i odbivši spasenje , donijeli drugim narodima toliko bogatstvo , pomislite samo koliki će tek blagoslov svijet podijeliti s njima kada jednog dana prihvate spasenje !
Govorim to posebice zaradi vas pogana . Bog me je imenovao apostolom poganima i to uvijek ističem
ne bih li Židove naveo da požele to što imate vi pogani i ne bi li se neki od njih tako spasili .
Jer ako je Bog , kad su Židovi odbili spasenje , ponudio to spasenje cijelome svijetu , kako li će tek divno biti kad ga oni prihvate ! Mrtvi će oživjeti !
Abraham i ostali patrijarsi bili su sveti , pa će i njihovi potomci biti sveti . Jer ako je korijen stabla svet , svete su i grane .
Ali neki Židovi , Abrahamove grane , odlomljeni su . A vi pogani , nekoć grane divlje masline , pricijepljeni ste . Tako sada primate blagoslov koji je Bog obećao Abrahamu i njegovim potomcima i hranite se sokovima Božje masline .
Ali pazite da se ne hvalite kako ste pricijepljeni umjesto odlomljenih grana . Upamtite da ste samo grane , a ne korijenje .
" Ali te su grane odlomljene da bi bilo mjesta za mene " , reći ćete .
Jesu , ali upamtite : te su grane , Židovi , odlomljene zato što nisu vjerovali Bogu , a vi ste pricijepljeni zato što vjerujete . Nemojte se uznositi , već se bojte onoga što bi se moglo dogoditi .
Jer ako Bog nije poštedio one prve grane , neće ni tebe poštedjeti .
Vidite li kako je Bog dobar i strog ? Strog prema neposlušnima , a dobar prema vama koji se pouzdajete u njegovu dobrotu . Ali prestanete li se u nju pouzdavati , i vi ćete biti odsječeni .
A odustanu li Židovi od svoje nevjere , Bog će i njih ponovno pricijepiti . On ima moć da to učini .
Jer ako je Bog htio uzeti vas , koji ste po svojoj naravi grane divlje masline , i pricijepiti vas na dobro drvo , koliko će radije pricijepiti Židove na drvo kojemu pripadaju !
Želio bih , draga braćo , da razumijete ovu tajnu kako se ne biste uzoholili i počeli se hvastati . Neki su Židovi tvrda srca , ali to će trajati samo dok Krista ne prihvati puni broj pogana .
Nakon toga će se spasiti sav Izrael . Sjećate li se što su o tomu rekli proroci : " Sa Siona će doći Izbavitelj ; odvratit će od bezbožnosti sve Židove .
Tada ću ispuniti svoj savez s njima i ukloniti njihove grijehe . "
Mnogi su Židovi sada protivnici evanđelja . Ali to je vama na dobrobit jer je Bog dao svoje darove vama poganima . Pa ipak , Židovi su još izabrani narod zbog Božjih obećanja danih Abrahamu , Izaku i Jakovu .
Jer Božji darovi i pozvanje ne mogu se opozvati .
Nekoć ste vi pogani bili buntovnici protiv Boga , ali kad su Židovi odbacili njegovu milost , Bog ju je umjesto njima darovao vama .
Sada su pak tako Židovi buntovnici , a vi imate Božju milost . Ali jednog će dana i oni biti dionicima Božje milosti .
Jer Bog je sve ljude zatvorio u njihovoj neposlušnosti da se svima smiluje .
Kakvoga divnog Boga imamo ! Kako su veliki njegovo bogatstvo , mudrost i znanje ! Nedokučivi su nam njegovi sudovi i neistraživi njegovi putovi !
Zaista , " tko je spoznao Gospodnju misao , tko mu je bio savjetnikom ?
Ili , " tko je njemu prvi nešto dao da bi mu morao uzvratiti ? "
Jer sve dolazi od njega , sve postoji po njemu i za njega . Neka mu je vječna slava ! Amen .
Zaklinjem vas , draga braćo , milosrđem Božjim da predate svoja tijela Bogu . Neka ona budu živa , sveta žrtva - njemu ugodna .
Ne oponašajte ponašanje i običaje ovoga svijeta , već dopustite da vas Bog promijeni u novu osobu mijenjajući vaš način razmišljanja . Tada ćete znati što Bog želi da činite , što je njemu dobro , ugodno i savršeno .
Kao Božji poslanik upozoravam svakoga od vas : ne precjenjujte se ! Cijenite sebe razborito , prema mjeri vjere koju vam je Bog dao .
Baš kao što naša tijela imaju mnogo udova , a svaki od njih svoju zadaću ,
tako je i s Kristovim tijelom . Svi smo mi udovi njegova tijela i svatko treba obavljati različitu zadaću . A kako smo u Kristu jedno tijelo , pripadamo jedni drugima i svatko od nas treba sve druge .
Bog je svakome od nas dao sposobnost da neke zadaće dobro obavljamo . Zato , ako vam je Bog dao dar prorokovanja , govorite kada vjerujete da Bog govori kroz vas .
Ako imate dar služiti drugima , svesrdno im služite . Ako ste učitelj , dobro poučavajte .
Imate li dara da hrabrite druge , činite tako ! Imate li novca , velikodušno ga dijelite . Ako vam je Bog dao sposobnost vodstva , ozbiljno shvaćajte svoju odgovornost . Imate li dar milosrđa , radosno ga iskazujte !
Nemojte se samo pretvarati da volite ljude . Iskreno ih volite . Mrzite zlo . Zalažite se za dobro !
Iskreno se volite i neka vam bude ugodno da jedni drugima iskazujete poštovanje .
Ne budite lijeni , već revno i gorljivo služite Gospodinu !
Radosno se nadajte svemu što vam je Bog namijenio . U nevolji budite strpljivi , u molitvi ustrajni .
Pritječite u pomoć svetima koji su u potrebi i uvijek budite gostoljubivi !
Progone li vas zato što ste Kristovi , ne proklinjite ih , nego se molite da ih Bog blagoslovi .
Radujte se sa sretnima i plačite s ožalošćenima .
Živite u slozi . Ne težite za visokim , nego budite skromni . Ne umišljajte sebi da ste mudri .
Nikada nikome ne vraćajte zlo za zlo . Sve što činite , činite zalažući se za dobro .
Trudite se da , ako je moguće , živite u miru sa svima .
Dragi moji , nikada se ne osvećujte . Prepustite to Bogu jer u Svetome pismu piše : " ' Osveta je moja ; ja ću vratiti onima koji to zaslužuju ' , veli Gospodin . "
Naprotiv , " ako ti je neprijatelj gladan , nahrani ga . ako je žedan , daj mu piti . Postupajući tako , zgrnut ćeš goruću žeravicu na njegovu glavu . "
Ne daj te svlada zlo , nego zlo svladavaj dobrim .
Budite poslušni vlastima jer ih je Bog postavio . Nema te vlasti koju nije Bog postavio .
Zato tko se suprotstavlja zakonima neke zemlje , suprotstavlja se Božjoj odredbi te sam na sebe navlači osudu .
Jer vlasti se ne boje ljudi koji čine dobro , nego oni koji čine zlo . Ako se ne želiš bojati vlasti , čini dobro pa ćeš od njih dobiti i pohvalu .
Vlasti nam je Bog dao da nam budu od pomoći . Zato se boj ako činiš zlo jer one služe da kazne ljude koji gnjeve Boga time što čine zlo .
Zato im budi poslušan da ne budeš kažnjen i da ti savjest bude čista .
Zato i poreze plaćajte jer službenici vlasti obavljaju posao koji im je Bog namijenio .
Svakome dajte što mu dugujete : poreznicima porez , carinicima carinu , a poštovanje i čast ljudima kojima ih dugujete .
Ne ostajte nikome dužni osim da volite jedni druge . Taj dug nikada ne možete potpuno isplatiti . Volite li bližnje , ispunit ćete sve odredbe Božjega zakona .
Zaista , " Ne učini preljub " , " Ne ubij " , " Ne ukradi " , " Ne poželi " i ima li još koja zapovijed , sadržana je u ovim riječima : " Ljubi svojega bližnjega kao samoga sebe ! "
Ljubav prema bližnjemu ne čini zla . Ona potpuno ispunjava sve Božje odredbe .
Još jedan razlog da živite kako valja je taj što znate da vrijeme istječe . Probudimo se jer nam je čas spasenja bliže nego kad smo uzvjerovali .
Noć je gotovo na izmaku , dan spasenja se približio . Nemojmo zato živjeti u tami i ne činimo zla djela ! Svucimo ih kao prljavu odjeću i odjenimo se u oklop pravednog života , živeći u svjetlosti .
Živimo pristojno kao ljudi koji žive na svjetlu dana - bez razuzdanih zabava i opijanja , bez preljuba i razvrata , bez svađe i ljubomore !
Obucite se radije u Gospodina Isusa Krista i ne ugađajte požudama brinući se za tijelo .
Prigrlite slaboga u vjeri i ne osuđujte ga zbog različitog mišljenja .
Netko , primjerice , vjeruje da se smije jesti sve . Ali drugi će vjernik , osjetljive savjesti , jesti samo povrće .
Oni koji smatraju da se smije jesti sve ne smiju svisoka gledati na one druge . A oni koji ne jedu neke vrste hrane ne smiju osuđivati one koji jedu jer je njih Bog prigrlio .
Tko si ti da osuđuješ Božjeg slugu ? On je odgovoran svojemu gospodaru , koji mu jedini može reći što smije , a što ne . I Gospodin će mu pomoći da čini kako valja .
Slično tomu , neki ljudi smatraju neke dane svetijima od drugih , dok drugi sve dane drže jednakima . O tomu svatko treba imati svoje uvjerenje .
Koji imaju poseban dan za bogoslužje , iskazuju čast Gospodinu . Koji jedu sve vrste hrane , čine tako da bi iskazali čast Gospodinu jer zahvaljuju Bogu prije jela . A oni koji ne jedu sve , također žele ugoditi Gospodinu i također zahvaljuju Bogu .
Nismo mi sebi gospodarima ni dok živimo ni kad umiremo .
Dok živimo , živimo za Gospodina , a kad umiremo , umiremo za Gospodina . Zato i u životu i u smrti pripadamo Gospodinu .
Krist je umro i uskrsnuo upravo zato - da bude Gospodin i živima i mrtvima .
Zašto osuđuješ svojeg brata ? Ili zašto prezireš svojeg brata ? Ta svi ćemo stati pred Božji sud
jer u Svetome pismu piše : " ' Života mi mojega ' , kaže Gospodin , ' svako će se koljeno pognuti preda mnom i svaki će jezik priznati Boga . ' "
Svatko od nas će dakle za sebe položiti račun Bogu .
Nemojmo stoga jedni druge osuđivati , nego živite tako da se braća zbog vas ne spotiču u vjeri .
Znam i uvjeren sam u Gospodinu Isusu da nikakva hrana po sebi nije nečista , nedopuštena za jelo . Ali vjeruje li tko da mu što nije dopušteno , onda nije dobro da to čini .
Ako žalostiš svojega brata time što nešto jedeš , a ipak to činiš , ne postupaš u ljubavi . Ne upropaštavaj zbog hrane onoga za koga je Krist umro
da te ne pogrđuju što činiš ono za što znaš da je dobro .
Jer Božje kraljevstvo nije u jelu i pilu , nego u pravednosti , miru i radosti u Svetome Duhu .
Budete li tako služili Kristu , ugodit ćete Bogu , a i ljudi će vas cijeniti .
Nastojmo živjeti u slozi i uzajamno se izgrađivati .
Ne razarajte Božje djelo zbog hrane ! Nije ona po sebi nečista , ali je zlo da ju jedete ako to koga tjera na spoticanje u vjeri .
Dobro je ne jesti meso ili ne piti vino , ili ne činiti bilo što zbog čega bi se tvoj brat mogao spotaknuti .
Ako si uvjeren da u tome što činiš nema ničega lošega , neka to ostane između tebe i Boga . Blago onomu koji sebe ne osuđuje zbog onoga na što se odlučio .
Ali jede li tko a da nije siguran čini li grijeh , sam je sebe osudio jer ne postupa prema čvrstom uvjerenju . Čini li tko ono za što nije siguran je li grijeh , griješi .
Zato mi koji smo jaki u vjeri i čvrsta uvjerenja moramo nositi slabosti slabih i biti obzirni prema njima . Ne smijemo ih sablažnjavati onime što je nama slobodno samo zato da bismo sebi ugodili .
Svatko od nas neka ugađa bližnjima izgrađujući ih .
Jer ni Krist nije sebi ugađao . Kao što piše u Svetome pismu : " Pogrde onih koji tebe ruže pale su na mene . "
To je nekoć zapisano nama za pouku , da nas utješi i ohrabri u nadi .
Neka vam Bog , koji daje strpljenje i ohrabrenje , pomogne da međusobno živite u potpunoj slozi i da jedni prema drugima postupate prema Kristovu uzoru .
Tada ćete jednodušno moći slaviti Boga , Oca našega Gospodina Isusa Krista .
Srdačno prigrlite jedni druge kao što je Krist vas prigrlio , Bogu na slavu .
Krist je postao slugom Židovima da pokaže kako je Bog vjeran obećanjima koja je dao njihovim precima .
Došao je da također i pogani mogu proslaviti Boga zbog njegova milosrđa prema njima . Na to je psalmist mislio kad je napisao : " Slavit ću te među poganima i pjevati hvalospjeve tvojem imenu . "
Na drugom pak mjestu kaže : " Radujte se , narodi , skupa s njegovim narodom , sa Židovima ! "
I još : " Slavite Gospodina , svi puci ; slavite ga svi narodi na Zemlji ! "
Prorok Izaija je napisao : " Pojavit će se Davidov nasljednik da vlada nad poganima . U njega će polagati svoje nade . "
Neka vas Bog , koji daje nadu , ispuni radošću i mirom u vjeri , neka vam dade izobilnu nadu u snazi Svetoga Duha .
Uvjeren sam , draga braćo , da ste puni čestitosti . Sve ovo vrlo dobro znate i sposobni ste jedni druge urazumljivati .
Pa ipak sam uzeo tu slobodu da vas podsjetim na to što već znate . Jer Božjom milošću
služim Isusu Kristu među vama poganima . Donosim vam Božje evanđelje kako bi pogani postali ugodnom žrtvom Bogu , posvećeni Svetim Duhom .
Mogu se zato pohvaliti onime što je Isus Krist učinio kroz moju službu Gospodinu .
Ničim se drugim ne usuđujem hvaliti osim onime što je Krist kroz moje propovijedanje i djela učinio za obraćenje pogana
snagom čudesnih znakova , silom Svetoga Duha . Tako sam potpuno ispunio svoju dužnost propovijedanja Radosne vijesti od Jeruzalema pa uokolo sve do Ilirika .
Uvijek sam se trudio propovijedati Radosnu vijest gdje se Krist još nije spominjao , a ne gdje su već drugi položili temelj propovijedanju
da se ostvari što piše u Svetome pismu : " Vidjet će ga oni kojima nije naviješten , razumjet će ga oni koji nikada nisu za njega čuli . "
Zbog toga što sam ondje propovijedao , i nisam dosad mogao doći k vama .
Ali sad sam završio s radom u tim krajevima , a već godinama žarko želim doći k vama .
Kanim otići u Španjolsku , pa ću se na putu zaustaviti u Rimu . Pošto barem malo vremena provedem s vama , možete me opet otpraviti na put .
Ali prije toga moram do Jeruzalema da svetima odnesem milodar
jer su vjernici u Makedoniji i u Ahaji skupili pomoć za siromašne svete u Jeruzalemu .
To su rado učinili jer se osjećaju njihovim dužnicima . Jer ako su pogani postali dionicima njihovih duhovnih dobara , onda su im dužni poslužiti i u tjelesnim dobrima .
Čim im predam taj novac te tako dovršim njihovo dobro djelo , krenut ću u Španjolsku i usput doći k vama .
Siguran sam da ću k vama stići s puninom Kristova blagoslova .
Draga braćo , zaklinjem vas u imenu našega Gospodina Isusa Krista da mi se pridružite u borbi moleći se Bogu za mene , zbog ljubavi prema meni koju vam je dao Sveti Duh .
Molite se da u Judeji umaknem nevjernicima i da svetima u Jeruzalemu bude po volji pomoć koju im nosim
kako bih , po Božjoj volji , mogao radosno doći k vama i tu se odmoriti .
Neka Bog koji daje mir bude sa svima vama . Amen .
Preporučam vam našu sestru Febu , koja služi Crkvi u Kenhreji , i ona će uskoro doći k vama .
Primite ju u Gospodinu kako dolikuje svetima i pomozite joj u svemu što od vas zatreba jer je i ona pomogla mnogima , pa i meni .
Pozdravite Prisku i Akvilu . Radili su sa mnom na Kristovu djelu .
Izložili su pogibelji vlastiti život za mene . Nisam im zato zahvalan samo ja već i sve crkve pogana .
Pozdravite Crkvu koja se sastaje u njihovu domu . Pozdravite mi dragoga prijatelja Epeneta , koji je prvi postao kršćaninom u Aziji .
Pozdravite i Mariju , koja se toliko trudila za vas .
Pozdravite moje sunarodnjake Andronika i Junija , koji su sa mnom bili u zatvoru . Ugledni su među apostolima i prije mene su postali kršćanima .
Pozdravite Amplijata , dragoga brata u Gospodinu .
Pozdravite Urbana , mojega suradnika u Kristu , i dragoga Staha .
Pozdravite Apela , prokušanoga u Kristu . Pozdravite Aristobulove ukućane .
Pozdravite mojega sunarodnjaka Herodiona . Pozdravite sve kršćane u Narcisovu domu .
Pozdravite Trifenu i Trifozu , koje marljivo rade za Gospodina , i dragu Persidu , koja se mnogo trudila u Gospodinu .
Pozdravite Rufa , kojega je Gospodin odabrao da bude njegov , i Rufovu majku , koja je i meni bila poput majke .
Pozdravite Asinkrita , Flegonta , Herma , Patrobu , Hermu i ostalu braću koja su s njima .
Pozdravite Filologa , Juliju , Nereja i njegovu sestru , te Olimpu i sve svete koji su s njima .
Pozdravite jedni druge svetim cjelovom . Sve Kristove crkve šalju vam pozdrave .
Čuvajte se , braćo i sestre , onih koji potiču razdore i sablažnjuju ljude šireći učenje suprotno onomu koje ste prihvatili . Klonite se takvih .
Takvi ne služe našemu Gospodinu Kristu , već vlastitom probitku . Ugodnim i laskavim riječima zavode srca nedužnih ljudi .
Ali svi znaju da ste vi poslušni Gospodinu . To me silno raduje . Zato hoću da budete mudri i prepoznate dobro te da ostanete nedužni od zla .
Bog mira će uskoro satrti Sotonu pod vašim nogama . Neka je milost našega Gospodina Isusa Krista s vama !
Pozdravljaju vas moj suradnik Timotej te moji sunarodnjaci Lucije , Jason i Sosipater .
Pozdravljam vas i ja , Tercije , koji vam pišem ovo pismo umjesto Pavla .
Pozdravlja vas Gaj , koji je u svoj dom primio i mene i cijelu Crkvu . Pozdravljaju vas gradski blagajnik Erast i brat Kvart .
Bog vas može ojačati , baš kao što kaže Radosna vijest . To je poruka o Isusu Kristu i o njegovu naumu za vas pogane , koja je bila otajstvom od početka vremena .
Ali sada je ta poruka , kao što je pretkazano u zapisima proroka i kao što je Bog zapovjedio , posvuda obznanjena poganima da mogu povjerovati u Krista i biti mu poslušni .
Bogu , koji je jedini mudar , neka je slava uvijeke po Kristu Isusu . Amen .
OdPavla , pozvanoga po Božjoj voljiza apostola Isusa Krista , i od brata Sostena
Božjoj Crkvi u Korintu , vama koje je Bog pozvao da budete njegov sveti narod . Posvetio vas je u Kristu Isusu , kao i sve ostale koji bilo gdje prizivlju ime njihova i našega Gospodina Isusa Krista .
Neka vam naš Bog Otac i Gospodin Isus Krist daju svoju milost i mir .
Uvijek zahvaljujem Bogu na milosti kojom vas je obdario sada kad pripadate Kristu Isusu .
U njemu ste obogaćeni u svemu - u svakovrsnoj riječi i spoznaji .
Svjedočanstvo o Kristu utvrdilo se među vama
pa sada ne oskudijevate ni u jednome duhovnom daru iščekujući povratak našega Gospodina Isusa Krista .
On će vas učiniti postojanima sve do konca i sačuvat će vas neporočnima sve do svojega povratka ,
jer Bog vjerno ispunjava obećanja , a on vas je sam pozvao da imate zajedništvo s našim Gospodinom Isusom Kristom .
Draga braćo i sestre , zaklinjem vas imenom našega Gospodina Isusa Krista da se prestanete međusobno prepirati . Neka među vama vlada sloga i neka ne bude razdora u Crkvi . Molim vas da budete jedinstveni u mislima iu osjećajima .
Klojini su mi ukućani rekli da se međusobno prepirete .
Neki od vas , naime , kažu : " Ja sam Pavlov sljedbenik " , a drugi : " Ja sam Apolonov " , ili " Ja sam Petrov " , ili " Ja slijedim samo Krista . "
Zar je Krist razdijeljen ? Jesam li ja , Pavao , raspet za vas ? Je li tko od vas kršten u Pavlovo ime ?
Hvala Bogu što ja nisam krstio nikoga od vas osim Krispa i Gaja
da sada nitko ne može reći kako je kršten u moje ime .
A da , krstio sam i Stefanine ukućane . Ne sjećam se da sam osim njih ikoga više krstio .
Jer Krist me nije poslao krstiti , nego propovijedati Radosnu vijest , i to ne mudrim riječima da Kristov križ ne izgubi snagu .
Govor o križu zvuči kao ludost onima koji su na putu propasti , ali mi koji smo spašeni prepoznajemo u toj poruci Božju silu .
U Svetome pismu stoji da je Bog rekao : " Učinit ću da propadne mudrost mudraca i da se pomrači umnost umnika . "
Ali što je s učenim glavama , s ljudima vičnim raspravama , znanstvenicima ? Bog je učinio da se njihova mudrost čini beskorisnom ludošću .
Bog je u svojoj mudrosti znao da ga svijet nikada neće pronaći ljudskom mudrošću , pa je odlučio one koji vjeruju spasiti ludošću propovijedanja .
U taj Božji način spasenja Židovi odbijaju povjerovati jer za dokaz traže znak s neba , a Grci zato što vjeruju samo u ono što ne proturječi njihovoj vlastitoj mudrosti .
Zato naše propovijedanje raspetoga Krista Židove sablažnjava , a pogani ga smatraju ludošću .
Ali onima koje je Bog pozvao na spasenje , i Židovima i poganima , Krist je Božja sila i Božja mudrost .
Taj " budalast " Božji plan mnogo je mudriji od najmudrijih ljudskih planova , a Božja je " slabost " mnogo jača od najjače ljudske snage .
Možete vidjeti , draga braćo , kako među vama koji ste izabrani nema mnogo onih koji ste po tjelesnom podrijetlu mudri , moćni ili plemenita roda .
Bog je , naprotiv , izabrao one koje svijet smatra budalastima da posrami njegove mudrace , i slabe u očima svijeta da posrami njegove moćnike .
Ono što je neplemenito i prezreno u očima svijeta , pa čak i ono čega nema , Bog je izabrao da obezvrijedi ono što svijet smatra vrijednim ,
zato da se nijedan smrtnik ne može hvaliti pred Bogom .
Sam vam je Bog omogućio da budete u Kristu Isusu . Za našu je dobrobit Bog učinio Krista mudrošću . On nas opravdava pred Bogom . Čini nas svetima . Otkupio nas je .
Kao što piše u Svetome pismu : " Ako se tko želi hvaliti , neka se hvali jedino time što je Gospodin učinio . "
Draga braćo i sestre , kad sam prvi put došao k vama , nisam se služio uzvišenim ni dubokoumnim riječima da vam navijestim Božju poruku .
Jer odlučio sam među vama ne znati ništa drugo osim Isusa Krista , i to raspetoga .
Došao sam k vama slab - bojažljivo i drhteći .
Moj govor i propovijedanje nisu se zasnivali na mudrim i uvjerljivim riječima , nego na djelovanju Svetoga Duha među vama ,
zato da svoju vjeru ne temeljite na ljudskoj mudrosti , nego na Božjoj sili .
Doduše , kad smo sa zrelim kršćanima , navješćujemo mudrost - ali ne mudrost ovoga svijeta ni takvu mudrost koja bi se svidjela vladarima ovoga svijeta koji su ionako osuđeni na propast .
Navješćujemo tajnu , skrivenu Božju mudrost koju je Bog namijenio našoj dobrobiti još prije postanka svijeta .
Vladari ovoga svijeta nisu ju razumjeli - jer da jesu , ne bi raspeli našega Gospodina slave .
Upravo je to značenje ulomka iz Svetoga pisma : " Ono što oko još nije vidjelo , što uho još nije čulo niti um može zamisliti , to je Bog pripravio onima koji ga ljube . "
Ali mi to znamo jer nam je Bog otkrio svojim Duhom koji proniče sve , pa tako i Božje dubine .
Tko može znati misli nekog čovjeka osim njegova vlastitoga čovječjeg duha u njemu ? Tako ni Božje misli ne može znati nitko osim Božjega Duha .
I tog nam je Božjeg Duha ( a ne duha svijeta ) Bog dao da bismo mogli znati čime nas je obdario .
Govoreći vam o tomu , ne služimo se riječima ljudske mudrosti , nego riječima koje nam daje Sveti Duh - služeći se riječima Duha da bismo objasnili duhovne istine .
Ali čovjek tjelesne naravi ne može razumjeti spoznaje koje daje Božji Duh . Njemu se one čine ludošću jer ih valja prosuđivati Duhom .
Čovjek koji ima Duha može sve prosuđivati , ali drugi nisu kadri prosuđivati njega .
" Jer tko poznaje Gospodnje misli ? Tko će njemu dati savjet ? " Ali mi imamo Kristov um .
Draga braćo i sestre , dok sam bio s vama , nisam s vama mogao razgovarati kao s duhovnim , zrelim kršćanima , nego kao s tjelesnima koji pripadaju ovome svijetu , kao s nejačadi u Kristu .
Morao sam vas hraniti mlijekom , a ne čvrstom hranom jer ju niste mogli podnositi . A ne možete ni sada
jer vama još vlada tjelesna , grešna narav . Zavidite jedni drugima i prepirete se . Ne dokazuje li to da ste još tjelesni ?
Kad jedan od vas kaže : " Ja sam Pavlov sljedbenik " , a drugi : " Ja sam Apolonov " , ne ponašate li se kao ljudi koji ne pripadaju Gospodinu ?
A tko je Apolon i tko je Pavao da biste se zbog nas prepirali ? Ta mi samo služimo Gospodinu kako nam je dao - da kroz nas povjerujete u njega .
Ja sam u vaša srca posijao sjeme , Apolon ga je zalio , ali Bog je dao da poraste .
Nije važan ni onaj tko sije ni onaj tko zalijeva , već Bog koji daje rasti .
Tko sije i tko zalijeva , jedno su , ali svaki će primiti plaću prema vlastitom trudu .
Jer mi smo samo Božji suradnici , a vi niste naša , već Božja njiva , Božja građevina .
Po Božjoj sam milosti položio temelj kao mudar graditelj . Drugi nadoziđuju . Ali svatko mora paziti kako nadoziđuje !
Jer nitko ne može postaviti neki drugi temelj osim onoga koji je već postavljen - a to je Isus Krist .
Na njega se može nadozidati zlatom , srebrom , dragim kamenjem , drvom , sijenom ili slamom .
Ali svačije će djelo izići na vidjelo na Dan suda kad bude iskušano ognjem . Tada će se pokazati kakvo je čije djelo .
Graditelj čije djelo ostane , primit će nagradu .
Ali kome djelo izgori , pretrpjet će veliku štetu . On sam spasit će se , ali kao kroz vatru .
Ne shvaćate li da ste vi Božji hram i da Božji Duh prebiva u vama ?
Razara li tko Božji hram , njega će Bog razoriti . Jer Božji hram je svet - a to ste vi , kršćani .
Nemojte se zavaravati . Drži li tko od vas sebe pametnim prema mjerilima ovoga svijeta , morat će postati ludim da bi bio mudar prema Božjim mjerilima .
Jer mudrost ovoga svijeta pred Bogom je ludost . U Svetome pismu piše : " On hvata mudre u zamku njihova vlastita lukavstva . "
I još : " Gospodin poznaje umovanje mudrih ; ono je isprazno . "
Zato se nemojte ponositi time što slijedite nekog vođu . Sve je vaše :
i Pavao i Apolon i Petar , i cijeli svijet , i život i smrt , i sadašnjost i budućnost . Sve to pripada vama ,
vi pripadate Kristu , a Krist Bogu .
Zato Apolona i mene smatrajte samo Kristovim slugama zaduženima da objašnjavamo Božje tajne .
Kada je tko za što zadužen , od njega se očekuje da to vjerno obavlja .
A jesam li ja tako činio ? Nimalo mi nije do toga da o tome prosuđujete vi ili bilo tko drugi . Čak ni sam sebe ne prosuđujem .
Savjest mi je čista , ali čak me ni to ne opravdava . Jer sudac mi je samo Gospodin .
Zato ne donosite preuranjene zaključke o tomu tko je vjeran , a tko nije prije nego što se Gospodin vrati . Kad on dođe , iznijet će na vidjelo tajne skrivene u tami i razotkriti nakane svačijeg srca . Tada će svatko primiti pohvalu od Boga .
Draga braćo , Apolona i sebe uzeo sam za primjer da biste od nas naučili što znači : " Ne preko onoga što stoji pisano ! " te da se ne nadimate što pristajete uz jednog učitelja protiv drugoga .
Po čemu si ti bolji od koga drugoga ? Što imaš a da ti Bog to nije dao ? A ako ti je sve dao Bog , zašto se hvališ kao da si to sam postignuo ?
Vi mislite da već imate sve što trebate ! Već ste bogati ! I bez nas ste postali kraljevima ! Kamo sreće da ste se zaista već zakraljili jer bismo onda i mi kraljevali s vama .
Čini mi se da je Bog nas apostole stavio na posljednje mjesto , poput ratnih zarobljenika osuđenih na smrt na kraju pobjedničke povorke , da nas tako gleda cijeli svijet , i anđeli i ljudi .
Zbog svoje odanosti Kristu činimo se glupima , no vi ste , dakako , vrlo mudri kršćani ! Mi smo slabi , a vi jaki ! O vama ljudi lijepo govore , a nama se smiju .
Sve do ovoga trenutka podnosimo glad , žeđu i golotinju , primamo batine i beskućnici smo .
Mukotrpno radimo vlastitim rukama da zaradimo za život . Blagoslivljamo one koji nas vrijeđaju , strpljivo podnosimo one koji nas zlostavljaju .
Blago uzvraćamo onima koji nas ocrnjuju . Postali smo kao smeće svijeta , kao svačiji izmet - sve do sada .
Ne pišem vam to da vas posramim , nego da vas upozorim kao svoju ljubljenu djecu .
Jer da imate i bezbroj učitelja o Kristu , ipak imate samo jednoga duhovnog oca . Ja sam vam postao ocem u Kristu Isusu kad sam vam propovijedao Radosnu vijest .
Zato vas zaklinjem : činite kao i ja .
Šaljem vam zato i Timoteja , svojega voljenog i vjernog sina u Gospodinu . On će vas podsjetiti na moje naputke o vladanju u Kristu , koje poučavam u svakoj crkvi .
Znam da su se neki od vas uznijeli kao da više neću doći k vama .
Ali doći ću , i to uskoro , bude li Gospodin htio , ne zato da vidim što ti umišljeni ljudi govore , nego da vidim što mogu u Gospodinu .
Jer Božje kraljevstvo nije u riječima , nego u Božjoj sili .
Što vam je draže , da k vama dođem s kaznama i prijekorima ili s ljubavlju i blagošću ?
Pročulo se o takvom bludu među vama , o takvom zlu kakvo čak ni pogani ne čine . Kažu mi da neki čovjek iz vaše crkve živi u grijehu sa ženom svojega oca .
A vi ste se još umislili . Zašto niste u žalosti ? Uklonite iz svojega zajedništva počinitelja tog nedjela .
Iako nisam nazočan tijelom , nazočan sam duhom te sam presudio , kao da sam s vama , čovjeku koji je takvo što počinio :
okupite Crkvu u ime našega Gospodina Isusa Krista . Ja ću biti s vama duhom , kao i sila Gospodina Isusa .
Predajte toga čovjeka Sotoni u ruke : isključite ga iz Crkve da trpi u tijelu kako bi se on spasio na dan Gospodina Isusa .
Kako se još možete hvaliti ! Kao da ne znate da malo kvasca ukvasi sve tijesto ! Dopustite li jednomu da griješi , ubrzo će se grijeh proširiti .
Očistite se od staroga kvasca da budete novo tijesto , kao što i jeste beskvasni , jer je naše pashalno janje - Krist - već žrtvovano .
Svetkujmo zato blagdan , ne sa starim kvascem niti s kvascem zloće i pokvarenosti , već s beskvasnim kruhom čistoće i čestitosti .
U prijašnjoj sam vam poslanici napisao da se ne družite s bludnicima .
Nisam pri tome mislio na bludnike općenito , na nevjernike iz svijeta koji su bludnici , ili lakomci , ili varalice , ili idolopoklonici - jer inače biste morali izići iz svijeta .
Mislio sam da se ne družite s ljudima koji sebe nazivaju kršćanima , a bludnici su , ili lakomci , ili idolopoklonici , ili klevetnici , ili pijanci , ili varalice .
Nije na meni da sudim one koji su vani . Ali onima u Crkvi koji tako griješe trebate suditi .
Onima koji su vani sudit će Bog . Ali u Svetome pismu piše : " Isključite opakoga iz svoje sredine . "
Kako se neki od vas usuđuju s drugim kršćanima parničiti na svjetovnome sudu tražeći pravdu od nepravednih umjesto od svetih ?
Zar ne znate da ćemo mi sveti jednoga dana suditi svijet ? Pa ako ćete suditi svijetu , ne možete li sami presuđivati i o tim sitnicama ?
Ne znate li da ćemo suditi anđelima ? Morali biste stoga biti u stanju riješiti svagdašnje razmirice ovdje na zemlji .
A vi za svoje svagdašnje sporove uzimate suce izvana ! Zašto ne uzmete za suca nekoga od najmanje cijenjenih u Crkvi ? .
Kažem to da biste se postidjeli . Nema li u cijeloj Crkvi nikoga tko bi bio dovoljno mudar da presudi među braćom ?
Umjesto toga jedan kršćanin tuži drugoga - i to pred nevjernicima !
Nedostatak vam je već to što se uopće parničite . Zašto radije ne pretrpite nepravdu ? Zašto radije ne pregorite štetu ?
Umjesto toga vi i sami nanosite nepravdu i varate - čak i vlastitu braću u Kristu !
Ne znate li da oni koji čine zlo neće baštiniti Božje kraljevstvo ? Nemojte se zavaravati ! Ni bludnici , ni idolopoklonici , ni preljubnici , ni homoseksualci ,
ni lopovi , ni lakomci , ni pijanci , ni psovači , ni varalice neće baštiniti Božjeg kraljevstva .
I neki od vas bili su takvi , ali sada ste oprani od grijeha i posvećeni . Opravdani ste pred Bogom zbog onoga što su Gospodin Isus Krist i Duh našega Boga učinili za vas .
Kaže se : " Sve mi je dopušteno " - ali sve mi ne služi na korist . " Sve mi je dopušteno " - ali ničemu neću robovati .
Kažete : " Hrana je za trbuh , a trbuh za hranu . " Tako je , ali Bog će jednog dana i jedno i drugo uništiti . Naša tijela nisu stvorena za blud , nego da njima služite Gospodinu , i Gospodin se brine o njima .
Bog će uskrisiti naša tijela od mrtvih svojom veličanstvenom silom , baš kao što je i našega Gospodina podignuo od mrtvih .
Ne shvaćate li da su vaša tijela Kristovi udovi ? Zar ćete dakle svoje tijelo , koje pripada Kristu , sjediniti s bludničinim ? Nipošto !
Zar ne znate da muškarac koji se druži s bludnicom postaje s njom jedno tijelo ? Jer u Svetome pismu piše : " Njih će dvoje biti jedno tijelo . "
A tko se združi s Gospodinom , postaje s njime jedan duh .
Bježite od bluda ! Svaki drugi grijeh čovjek čini izvan tijela , a bludnik griješi protiv vlastitog tijela .
Ne shvaćate li da je vaše tijelo hram Svetoga Duha kojega vam je Bog dao i da on prebiva u vama ? Vi ne pripadate sebi
jer je Bog za vas platio otkupninu . Zato svojim tijelom trebate proslavljati Boga .
A sada odgovor na ono o čemu ste mi pisali : dobro je da čovjek živi uzdržavajući se od dodira sa ženom .
Ali zbog pogibli od bluda dobro je da svaki muškarac ima svoju ženu , a svaka žena svojega muža .
Muž neka ženi ne uskraćuje tjelesnu bliskost na koju ona ima pravo , a isto tako ni žena mužu .
Jer ženinim tijelom gospodari muž , a on nije gospodar vlastitog tijela , već njime gospodari njegova žena .
Nemojte se uskraćivati jedno drugome , osim ako to želite učiniti privremeno da biste se potpunije posvetili molitvi . Zatim se opet združite da vas Sotona ne bi napastovao zbog suzdržavanja .
Ali to vam kažem kao dopuštenje , a ne kao zapovijed .
Želio bih da svi budu neženje , kao ja . Ali svakome od nas Bog je dao drukčiji dar - nekome da bude oženjen , nekome da bude samac .
Što se tiče neoženjenih i udovica - bolje im je da ostanu samci kao i ja .
Ako se pak ne mogu uzdržati , neka se žene . Jer je bolje ženiti se nego izgarati od žudnje .
A za one u braku imam zapovijed - ne od sebe , već od Gospodina : neka se žena ne rastaje od muža .
Ako se ipak rastane , neka se više ne udaje ili neka se pomiri s mužem . Ni muž ne smije ostaviti ženu .
A ostalima pak kažem , iako Gospodin to nije izravno zapovjedio : ima li kršćanin ženu nevjernicu koja pristaje živjeti s njim , ne smije ju ostaviti .
Ima li kršćanka muža nevjernika koji pristaje s njom živjeti , ne smije ga napustiti .
Jer žena kršćanka unosi svetost u brak , a muž kršćanin također . Inače će vam djeca biti poput pogana , ali ovako su posvećena za Boga .
Ali ako se supružnik koji nije vjernik želi rastaviti , neka to učini . Vjerni muž ili žena nisu primorani s njima ostati jer Bog želi da njegova djeca žive u miru .
Jer tko zna hoće li žena kršćanka spasiti muža nevjernika , ili muž kršćanin ženu koja nije vjernica .
Inače neka svatko živi kako mu je Gospodin dodijelio , kao kad ga je Bog pozvao . Tako naređujem po svim crkvama .
Ako je tko bio obrezan prije nego što je postao vjernikom , to ne bi trebao skrivati . A tko se obratio kao neobrezan , ne bi se sada trebao obrezivati .
Jer nije važno je li tko obrezan ili neobrezan , već držati se Božjih zapovijedi .
Svatko neka ostane u onome zvanju u kojemu ga je zatekao Božji poziv .
Jesi li pozvan kao rob ? Ne brini se ! Ako ti se pokaže prilika da se oslobodiš , radije se okoristi .
Ako si i bio rob kad te je Gospodin pozvao , on te je oslobodio od robovanja grijehu . A ako te je pozvao kao slobodnog čovjeka , sada si Kristov rob .
Bog je za vas platio otkupninu . Nemojte zato robovati ljudima .
Zato , braćo , neka svatko u svojemu zajedništvu s Bogom ostane u onomu u čemu ga je on pozvao .
Glede neudanih djevojaka nemam zapovijedi od Gospodina . Mogu vam samo savjetovati kao čovjek koji je , po Božjemu milosrđu , vrijedan povjerenja .
Zbog sadašnje nevolje smatram da je najbolje da ostanete tako kako jeste .
Imaš li ženu , ne traži rastave . Nisi li oženjen , nemoj se ni ženiti .
Ako se i oženite , nije to grijeh . Ako se djevojka uda , ne griješi . Htio bih vas samo sačuvati od tjelesne patnje koja dolazi s brakom .
Braćo i sestre , želim , naime , reći da nam je još kratko vrijeme preostalo . Zato oženjeni ne smiju dopustiti da im brak bude prva briga .
Žalosni ne smiju zanemariti Božji posao zbog svoje žalosti , ni sretni zbog svoje radosti , ni imućni zbog svojega bogatstva ,
ni oni koji uživaju u ovome svijetu zbog svojega užitka , jer obličje ovoga svijeta prolazi .
Želio bih da budete bezbrižni . Neženja se brine o Božjemu poslu i kako da ugodi Gospodinu .
A oženjen se čovjek uz to mora brinuti i o svjetovnomu - kako da ugodi ženi -
pa je podijeljen . Neudana žena ili djevojka isto se tako može više brinuti za Gospodnje , da bude sveta i tijelom i duhom . A udana se mora brinuti i za svjetovno - kako da ugodi mužu .
Ne govorim to da vam postavljam zabrane , nego da vam pomognem da uzmognete primjereno i neometano služiti Gospodinu .
Ako tko smatra da nedolično postupa prema svojoj zaručnici , i ako ona više nije u prvoj mladosti te stoga drži da se treba oženiti , neka se oženi . Neće zgriješiti . Neka se vjenčaju !
Ali ako je tko čvrsto odlučio ne ženiti se , a nema hitnje i može vladati sobom , dobro čini ne ženeći se .
Tko se dakle oženi , dobro čini , a tko se ne oženi , čini još bolje .
Žena je vezana za svojega muža dokle god on živi ; ako joj muž umre , može se opet udati , ali samo za kršćanina .
Ali smatram da će biti blaženija ako se ne uda ponovno te da vam govoreći to dajem savjet od Svetoga Duha .
Što se tiče mesa žrtvovanog idolima , o tomu svi posjedujemo znanje . Ali znanje čovjeka čini umišljenim , a ljubav izgrađuje .
Misli li tko da mnogo zna , taj ne zna kako treba znati .
A Bog poznaje čovjeka koji ga uistinu ljubi .
Smijemo li , dakle , jesti meso žrtvovano idolima ? Svi znamo da idol zapravo nije Bog i da postoji samo jedan Bog .
Neki vjeruju da ima mnogo bogova na nebu i na zemlji - jer zaista ima mnogo takozvanih bogova .
Ali mi znamo da postoji samo jedan Bog Otac koji je sve stvorio i za kojega postojimo . I jedan je Isus Krist po kojemu je sve stvoreno i po kojemu imamo život .
Ali to ne znaju svi . Neki ljudi toliko su naviknuti na idole da jedući žrtvovano meso o njemu razmišljaju kao o mesu žrtvovanom pravim bogovima te tako kaljaju svoju slabu savjest .
Zapamtite da jelom nećemo steći Božju naklonost . Niti što gubimo ako takvo meso ne jedemo , niti što dobivamo jedemo li ga .
Ali pazite da zbog te vaše slobode ne posrne slabiji brat ili sestra .
Jer tko smatra da je grijeh jesti tu hranu , može te vidjeti kako jedeš u idolskome hramu . Ti znaš da u tome nema ničega lošega , ali on će jedući meso žrtvovano idolima naučiti da kalja svoju savjest čineći ono što smatra grijehom .
Tako zbog tvojega znanja može propasti nejaki kršćanin za kojega je Krist umro .
Griješeći tako protiv braće i ranjavajući njihovu nejaku savjest , griješite protiv Krista .
Ako će moje jelo navesti na grijeh mojeg brata , neću više jesti mesa dok živim da moj brat zbog mene ne posrne .
Nisam li ja slobodan ? Nisam li apostol ? Nisam li vidio našega Gospodina Isusa vlastitim očima ? Niste li vi u Gospodinu zbog mojega truda ?
Ako me drugi i ne smatraju apostolom , vama to sigurno jesam jer ste vi živ dokaz za to .
To je odgovor onima koji osporavaju moje apostolstvo .
Nemamo li pravo jesti za vašim stolom ?
Nemamo li pravo dovesti sa sobom ženu kršćanku , kao što čine i drugi učenici , Gospodinova braća i Petar ?
Ili se samo Barnaba i ja moramo uzdržavati vlastitim radom ?
Koji to vojnik vojuje o svojemu trošku ? Tko sadi vinograd a da ne smije jesti njegova roda ? Koji to pastir napasa stado a da ne smije piti mlijeka ?
Ne govorim vam to samo po ljudsku , nego tako kaže i Božji zakon .
Jer u Mojsijevu zakonu piše : " Ne zavezuj usta volu koji vrši žito . " Mislite li da je Bog to rekao samo za volove ?
Nije li to rekao i za nas ? Naravno da jest . Kao što žeteoci i vršioci rade u nadi da će imati udjela u žetvi , tako i duhovne radnike trebaju namiriti oni kojima služe .
Zar je previše da mi , koji smo u vas sijali duhovna dobra , očekujemo požeti vaša tjelesna dobra ?
Ako drugi na to imaju pravo , nemamo li mi i veće pravo ? Ipak , nismo se njime koristili , nego sve podnosimo da ne postavimo kakvu zapreku Kristovoj Radosnoj vijesti .
Ne znate li da oni koji rade u Hramu dobiju od hrane koju ljudi donose u svetište i da oni koji služe pri žrtveniku dobiju dio žrtvenih prinosa ?
Jednako je tako Gospodin naredio da oni koji navješćuju Radosnu vijest od nje i žive .
Ali ja se nikad nisam koristio tim pravom . I ne pišem vam to zato da bih to od sada činio . Radije bih umro nego se odrekao te odlike da propovijedam bez naplate .
Propovijedanjem Radosne vijesti ne mogu se hvaliti jer mi je to dužnost . Teško meni ako ju ne propovijedam !
Da to činim iz vlastite pobude , imao bih pravo na plaću . Ali ja samo vršim službu koju mi je Bog povjerio .
Što mi je dakle plaća ? Zadovoljstvo da propovijedam Radosnu vijest besplatno ne iskorišćujući svoje propovjedničko pravo .
Iako sam slobodan i ne pripadam nikome , ipak sam svima postao robom , samo da ih što više pridobijem za Krista .
Kad sam bio sa Židovima , bio sam Židov da ih mogu dovesti Kristu . Kad sam bio s onima koji se drže židovskih zakona , i ja sam to činio , iako nisam vezan Zakonom , da ih mogu dovesti Kristu .
Kad sam bio s poganima koji nemaju Zakona , bio sam poput njih koliko sam god mogao . Tako sam stekao njihovo povjerenje i mogao ih dovesti Kristu , ali nisam zanemario Božji zakon , nego sam bio poslušan Kristovu zakonu .
S nejakima sam bio nejak da ih pridobijem za Krista . Svima njima bio sam sve ne bih li neke spasio .
A sve to činim zbog Radosne vijesti , da i ja budem njezinim dionikom .
Ne znate li da u trci svi trkači trče , a samo jedan osvoji prvu nagradu ? I vi trčite tako da ju osvojite .
Svaki natjecatelj živi suzdržljivo . Oni to čine da dobiju vijenac koji će istrunuti , a mi da dobijemo nagradu koja će vječno trajati .
Trčim zato , ali uvijek prema cilju , a ne besciljno i uzaludno poput nekoga tko šakom udara vjetar .
Stegom morim svoje tijelo i tjeram ga poput roba da ne bih , pošto sam drugima propovijedao , sam bio odbačen .
Htio bih , braćo i sestre , da znate što se našim precima davno dogodilo u pustinji . Bog ih je sve vodio oblakom koji se kretao pred njima i sve ih je sigurno preveo preko mora po suhome dnu .
Svi su oni kršteni u oblaku i u moru kao Mosijevi sljedbenici .
Svi su jeli istu čudesnu hranu i svi su pili istu čudesnu vodu .
Pili su iz duhovne stijene koja ih je pratila , a ta je stijena bio Krist .
Unatoč svemu , većina ih nije bila po volji Bogu te su poubijani u pustinji .
To se dogodilo nama za opomenu : da ne žudimo za zlim poput njih
i da se ne klanjamo idolima kao oni . U Svetome pismu piše : " Narod posjeda da jede i pije , a zatim ustanu plesati " u čast zlatnome teletu .
Ne odajmo se bludu kao što su mu se oni odali te ih je zbog toga dvadeset tri tisuće palo u jednome danu .
Ne izazivajmo Gospodina kao što su ga izazivali neki od njih pa su poginuli od zmija .
Ne prigovarajte kao što su neki od njih prigovarali pa je Bog poslao anđela Zatornika da ih pobije .
Sve se to događalo nama za primjer , a zapisano je kao opomena nama koji živimo u posljednjim vremenima .
Misli li dakle tko da dobro stoji , neka pazi da ne zapadne u isti grijeh .
Znajte da vas ne snalaze kušnje koje i drugi ljudi nemaju . Bog je vjeran . Neće dopustiti da vas kušnja nadvlada , nego će vam pokazati i izlaz iz nje da možete izdržati .
Zato se , dragi moji , klonite idolopoklonstva .
Razumni ste vi ljudi . Prosudite dakle sami je li istina što ću vam reći .
Nije li čaša koju posvećujemo za stolom Gospodnjim zajedništvo Kristove krvi ? Nije li kruh koji lomimo zajedništvo Kristova tijela ?
Time što svi jedemo od jednoga kruha pokazujemo da smo jedno tijelo .
Pogledajte Izraelce po tijelu ! Svi koji blaguju žrtve dionici su žrtvenika .
Što želim reći ? Da su žrtve idolima vrijedne ili da su idoli pravi bogovi ?
Naprotiv ! Kažem da pogani te žrtve prinose demonima , a ne Bogu . A ja ne želim da vi imate išta s demonima .
Ne možete piti i iz Gospodnjeg i iz vražjeg kaleža . Ne možete jesti i za Gospodnjim i za vražjim stolom .
Zar da izazivamo Gospodinovu ljubomoru ? Mislite li da smo jači od njega ?
Kaže se : " Sve mi je dopušteno " - ali ne služi mi sve na korist . " Sve mi je dopušteno " - ali sve ne izgrađuje .
Ne mislite samo na vlastito dobro . Brinite se o tome što je dobro za drugoga .
Jedite sve što se prodaje na tržnici i nemojte se zbog savjesti raspitivati je li žrtvovano idolima ili nije .
Jer " Gospodinova je zemlja i sve na njoj . "
Pozove li vas na objed nevjernik i želite li se odazvati , jedite sve što se pred vas stavi ne ispitujući ništa zaradi savjesti .
Ako vas tko upozori da je meso bilo žrtvovano idolima , nemojte ga jesti zaradi onoga koji vas je upozorio i zaradi njegove savjesti .
Ne zaradi svoje , nego zaradi njegove savjesti . " Zašto bi moju slobodu ograničavala tuđa savjest ? " pitat ćete .
" Ako zahvaljujem Bogu za hranu koju jedem , zašto da me osuđuju zbog onoga što jedem ? "
Jer bilo da jedete , pijete ili činite što drugo , sve činite Bogu na slavu !
Ne budite na sablazan nikome - ni Židovima , ni poganima , ni Božjoj crkvi .
Tako se i ja trudim svima u svemu ugoditi ne čineći ono što je najbolje za mene , već što je najbolje za njihovo spasenje .
A vi biste trebali slijediti moj primjer , kao što ja slijedim Kristov .
Pohvaljujem vas što me se u svemu sjećate i što se držite kršćanskoga učenja koje sam vam predao .
Ali hoću da nešto znate : svaki je čovjek odgovoran Kristu , žena je odgovorna mužu , a Krist je odgovoran Bogu .
Muškarac sramoti Krista ako pokriva glavu dok se moli ili prorokuje .
A žena sramoti svojega muža ako se moli ili prorokuje gologlava . To je isto kao da je obrijala glavu .
Ako odbije na glavi nositi pokrivalo , neka ošiša svu kosu . A kako je sramota da žena bude kratke kose ili obrijane glave , treba nositi pokrivalo .
Muškarac ne treba pokrivati glavu jer je na sliku i slavu Božju , a muškarcu je slava žena .
Prvi čovjek nije nastao od žene , nego je ona nastala od njega .
Nije , osim toga , muškarac stvoren zaradi žene , nego žena zaradi muškarca .
Zato žena treba uvijek imati pokrivenu glavu kao znak vlasti , zbog anđela .
Ali u odnosima između Gospodinove djece žena nije neovisna o mužu niti je muž neovisan o ženi .
Jer iako je prva žena nastala od muškarca , od tada su svi muškarci rođeni od žene , a sve to dolazi od Boga .
Prosudite sami dolikuje li da se žena moli Bogu gologlava .
Nije li očito da je muškarcu sramota imati dugu kosu ?
I nije li očito da je duga kosa ženi na ponos ? Jer dana joj je kao pokrivalo .
A želi li se tko oko toga prepirati , mogu samo reći da u nas nije takav običaj te da tako drže i u drugim crkvama Božjim .
Ima još nešto u čemu vas ne mogu pohvaliti . Čini mi se da vaši zajednički sastanci donose više štete nego koristi .
Prije svega , čujem , a donekle i vjerujem da kad se okupite u zajednici , među vama nastaje razdor .
Takvih podjela , nesumnjivo , mora biti da se pokaže tko je Bogu po volji .
Kad se dakle sastajete , to više nije blagovanje Gospodnje večere
jer pohlepno jedete vlastitu hranu ne dijeleći ju s drugima . Tako jedni gladuju , dok se drugi opijaju .
Ne možete li doma jesti i piti ? Ili zaista prezirete Božju crkvu i sramotite siromahe ? Što da vam na to kažem ? Da vas pohvalim ? Ne mogu vas u tome pohvaliti .
Prenosim vam što je Gospodin rekao . One noći kad je izdan , uzeo je kruh ,
zahvalio za njega , razlomio ga i rekao : " Ovo je moje tijelo - za vas . Činite to meni na spomen . "
Tako je nakon večere uzeo i čašu te rekao : " Ovo je čaša novoga saveza između Boga i vas , zapečaćenoga mojom prolivenom krvlju . Činite to meni na spomen svaki put kad ga pijete ! "
Svaki put kad jedete taj kruh ili pijete tu čašu , navješćujete Gospodinovu smrt dok opet ne dođe .
Jede li dakle tko taj kruh ili pije tu čašu nedostojno Gospodina , kriv je jer griješi protiv tijela i krvi Gospodnje .
Zato neka se svatko preispita prije nego što jede kruh i pije iz čaše .
Jer tko jede kruh ili pije iz čaše nedostojno , ne iskazujući čast Kristovu tijelu , jede i pije Božju osudu nad sobom .
Zato među vama ima mnogo slabih i bolesnih i mnogo vas umire .
Preispitujemo li se , Bog nas neće tako kažnjavati .
Ali zato što nas Gospodin prosuđuje i kažnjava , nećemo biti osuđeni sa svijetom .
I zato , draga braćo , kad se sastajete na večeru Gospodnju , čekajte jedni druge .
Ako ste zaista gladni , jedite doma da vam sastanak ne bude na osudu . O drugome ću vas uputiti kad dođem .
A sad ću vam , draga braćo i sestre , nešto napisati o darovima koje daje Sveti Duh , da ne ostanete u neznanju .
Znate da ste , dok ste još bili pogani , bili zavedeni i da ste se zanosili nijemim idolima .
Zato želim da znate kako možete razaznati dolazi li što od Božjega Duha : Nitko pod djelovanjem Svetoga Duha ne može prokleti Isusa niti tko može reći : " Isus je Gospodin " ako nije pod djelovanjem Svetoga Duha .
Duhovnih darova ima različitih , ali Sveti Duh koji sve njih daje isti je .
Služba ima različitih , ali Gospodin kojemu služimo je isti .
Iako djeluje na različite načine , isti je Bog koji čini sve u svima .
Tko dobije objavu Svetoga Duha , dobio ju je za dobrobit cijele Crkve .
Zaista , jednome Sveti Duh daje da govori riječi mudrosti , a drugome taj isti Duh daje govoriti riječ znanja .
Jednima je u istome Duhu dana osobita vjera , a drugima moć da liječe bolesne .
Nekima se daje moć da čine čudesa , drugima da prorokuju . Nekima je opet dana sposobnost da razlikuju djeluje li Božji Duh ili koji drugi duh . Neki imaju sposobnost govoriti jezike koje ne poznaju , a neki dobivaju tumačenje tih poruka .
Samo je jedan Sveti Duh koji dijeli te darove . On jedini odlučuje koji će dar komu dati .
Kao što se ljudsko tijelo sastoji od mnogo dijelova , ali svi oni tvore cjelinu , tako je i s Kristovim tijelom .
Neki od nas su Židovi , neki pogani , neki robovi , a neki slobodni ljudi . Ali svi smo kršteni u Kristovo tijelo jednim Duhom i svi smo napojeni tim istim Duhom .
Tijelo nema samo jedan ud , već mnogo udova .
Ako noga kaže : " Ne pripadam tijelu jer nisam ruka " , time ne prestaje biti njegovim dijelom .
I ako uho kaže : " Ne pripadam tijelu jer nisam oko " , hoće li zbog toga prestati biti dijelom tijela ?
Kad bi nam se tijelo sastojalo samo od oka , kako bismo čuli ? Da nam je cijelo tijelo samo veliko uho , kako bismo imali njuh ?
Ali Bog je naša tijela načinio s mnogim udovima i sve ih je na tijelu razmjestio kako je htio .
Kad bi svi oni bili jedan ud , kakvo bi to bilo tijelo ?
Ali udova je mnogo , a tijelo je jedno .
Ne može oko ruci , ili glava nogama , reći : " Ne trebam te ! "
Naprotiv , neki udovi koji se čine najslabijima zapravo su najpotrebniji .
One udove tijela koji nam se čine najnečasnijima okružujemo većim poštovanjem . Manje pristojne udove prikrivamo većom pristojnošću ,
dok s pristojnima nije potrebno tako činiti . Ali Bog je sastavio naše tijelo tako da je posljednjem udu dao najviše časti
da u tijelu ne bude razdora , nego da se udovi brinu jedni za druge .
Ako jedan ud pati , trpe i ostali udovi ; ako se jednomu iskazuje čast , svi se udovi tomu raduju .
Svi ste vi skupa Kristovo tijelo , a svatko je od vas zaseban i nuždan ud na njemu .
U Crkvi je Bog jedne postavio za apostole , druge za proroke , treće za učitelje , zatim neke da čine čudesa , nekima je dao dar iscjeljivanja , nekima dar pomaganja drugima , nekima dar upravljanja , a nekima da govore jezike koje nisu učili .
Zar su svi apostoli ? Jesu li svi proroci ? Jesu li svi učitelji ? Zar su svi čudotvorci ?
Ima li svatko dar iscjeljivanja ? A dar govorenja jezicima koje nije učio ? Može li svatko tumačiti poruke u tim jezicima ?
Čeznite za višim darovima . A pokazat ću vam još uzvišeniji put .
Kad bih sve ljudske i anđeoske jezike govorio , a ljubavi ne bih imao , bio bih poput mjedi što ječi ili cimbala što zveči .
Kad bih imao dar prorokovanja , kad bih razumio sva otajstva i imao sve znanje te takvu vjeru da bih i gore premještao , a ljubavi ne bih imao , bio bih - ništa .
Kad bih siromasima razdao sav svoj imetak , kad bih i tijelo svoje predao da se sažeže , a ljubavi ne bih imao - ništa mi koristilo ne bi .
Ljubav je strpljiva , ljubav je dobrostiva ; ona ne zavidi , ne hvasta se , ne oholi se .
Nije nepristojna , ne traži svoje pravo , nije razdražljiva , ne pamti zlo ;
ne raduje se nepravdi , nego istini .
Sve izdržava , nikad ne gubi vjeru , uvijek se nada , sve podnosi .
Ljubav nikad neće uminuti . Prorokovanje ? Iščeznut će . Jezici ? Zamuknut će . Znanje ? Nestat će .
Jer nepotpuno je naše znanje , nepotpuno naše prorokovanje .
A kada dođe ono što je savršeno , uminut će ovo što je nepotpuno .
Kad sam bio dijete , govorio sam kao dijete , razmišljao sam kao dijete , rasuđivao sam kao dijete . Kad sam postao zrelim čovjekom , odbacio sam što je djetinje .
Sad vidimo u zrcalu , nejasno , a tada ćemo gledati licem u lice . Sada spoznajem nepotpuno , a tada ću spoznati savršeno , kao što sam i sam spoznan .
A sada ostaje troje : vjera , nada i ljubav , ali najveća je među njima ljubav .
Težite za ljubavlju ! Žarko čeznite za duhovnim darovima , posebice za prorokovanjem !
Jer tko govori u jezicima , Bogu govori ; nitko ga , naime , ne razumije jer Duhom govori tajanstvene stvari .
Tko prorokuje , međutim , govori ljudima : pomaže im da se izgrađuju u Gospodinu , hrabri ih i tješi .
Tko govori u jezicima , izgrađuje sebe u Gospodinu , ali tko prorokuje , izgrađuje Crkvu .
Želio bih da svi govorite u jezicima , ali još više da prorokujete . Jer tko prorokuje , veći je od onoga tko govori u drugim jezicima , osim ako to protumači za izgradnju Crkve .
Draga braćo , kad bih došao i govorio vam drugim jezicima , od kakve bi vam to bilo koristi ako vam ne bih priopćio ni kakvo otkrivenje , ni znanje , ni proroštvo , ni pouku ?
Čak i ako beživotna glazbala - flauta ili lira - ne daju od sebe razgovijetna glasa , kako ćete razabrati što izvode ?
Ili ako trublja ne dade jasna glasa , kako će vojnici znati da se treba spremiti za boj ?
Također , govorite li tuđim jezikom , nerazumljivo , tko će razabrati što govorite ? Bit će kao da govorite u vjetar .
Na svijetu ima toliko različitih jezika i oni koji ih razumiju odlično se na njima sporazumijevaju .
Ali meni ne znače ništa . Neću razumjeti ljude koji mi tim jezicima govore niti će oni razumjeti mene .
Kad već tako silno čeznete za duhovnim darovima , molite Boga da vam dade one koji će biti na izgradnju cijeloj Crkvi .
Ima li tko dar govorenja u jezicima , neka moli i za dar tumačenja kako bi ljudima mogao reći i značenje poruke koju je u jezicima dobio .
Jer ako se molim na jeziku koji ne razumijem , moj se duh moli , ali moj um u tome ne sudjeluje .
Što mi je dakle činiti ? Molit ću se duhom , ali također i umom , riječima koje razumijem . Pjevat ću hvalospjeve duhom , ali i umom .
Jer ako se moliš Bogu samo duhom , kako će oni koji ne razumiju što govoriš s tobom slaviti Boga te reći " Amen " na tvoju molitvu ?
Izricat ćeš divne hvalospjeve , ali oni drugima neće biti na izgradnju .
Ja , hvala Bogu , govorim u drugim jezicima više od svih vas .
Ali na crkvenome sastanku draže mi je izgovoriti pet razumljivih riječi , da i druge poučim , nego izreći bezbroj riječi na drugim jezicima .
Ne budite , draga braćo i sestre , poput djece u razboritosti glede toga , nego budite djeca po zloći , a zreli pameću .
U Svetome pismu piše da je Gospodin rekao : " Govorit ću svom narodu nepoznatim jezicima i kroz usne tuđinaca . Ali čak me ni tada neće poslušati . "
Drugi jezici dakle nisu znak zbog kojega će nevjerni povjerovati nego ih ostavlja u nezanju . Ali proroštvo navodi nevjernike da vjeruju .
Govore li , primjerice , na crkvenome sastanku svi u drugim jezicima , a uđu nevjernici ili tko neupućen u te stvari , pomislit će da ste poludjeli .
Ali ako svi prorokujete , a uđe koji nevjernik ili neupućen čovjek , shvatit će da je grešnik i vaše će ga riječi osuditi .
Dok bude slušao , tajne njegova srca bit će razotkrivene te će pasti na koljena i pokloniti se Bogu i priznati : " Bog je zaista među vama ! "
Braćo i sestre , kad se dakle sastanete , netko će imati hvalospjev , netko pouku , netko otkrivenje koje mu je Bog dao , netko će govoriti nepoznatim jezikom , a netko će to tumačiti . Ali sve što činite mora svima biti na izgradnju u Gospodinu .
Neka nepoznatim jezikom govore samo dvoje ili troje , i to jedan po jedan , a netko neka tumači što govore .
Ako pak nema nikoga tko bi to znao protumačiti , neka taj šuti u Crkvi i govori samo sebi i Bogu .
Neka prorokuje samo dvoje ili troje , a zatim neka drugi prosuđuju njihovu poruku .
Ali ako za čijeg prorokovanja tko drugi dobije objavu od Boga , prvi neka ušuti .
Tako ćete , jedan po jedan , svi moći prorokovati , da svi budu poučeni i ohrabreni .
Upamtite da oni koji prorokuju vladaju svojim proročkim duhovima te mogu čekati svoj red .
Jer Bog nije Bog nereda , nego Bog mira . Kao i u svim ostalim crkvama ,
žene neka šute na sastancima . Nije im dopušteno govoriti . Neka se u svezi s tim pokore odredbama Zakona .
Imaju li pitanja , neka doma pitaju svoje muževe jer nije primjereno da žene govore na crkvenim sastancima .
Mislite li da spoznaja Božje riječi počinje i završava s vama Korinćanima ? Jako se varate .
Tvrdi li tko od vas da je prorok ili da je obdaren duhom , treba znati da je ovo što vam pišem zapovijed samoga Gospodina .
Tko to ne priznaje , ni Gospodin njega neće priznati .
Zato , braćo i sestre , čeznite za darom prorokovanja i ne branite govoriti drugim jezicima .
Ali neka sve bude primjereno i uredno .
Želim vas , draga braćo i sestre , podsjetiti na evanđelje koje sam vam propovijedao , koje ste prihvatili i u kojemu ste još postojani .
Po tome se evanđelju spašavate ako ga se držite onako kako sam vam navijestio . Inače ste uzalud povjerovali .
Prenio sam vam najprije ono što mi je rečeno - da je Krist umro za naše grijehe , baš kao što piše u Svetome pismu ,
da je pokopan i da je treći dan uskrsnuo od mrtvih , također prema Svetome pismu .
Ukazao se Petru , a zatim i svoj dvanaestorici apostola .
Zatim se ukazao braći kojih je bilo više od pet stotina . Većina njih još je živa , a neki su i umrli .
Ukazao se poslije Jakovu , pa opet svim apostolima .
Napokon se ukazao i meni , mnogo kasnije , kao nedonoščetu .
Jer ja sam najmanji od apostola . Nisam dostojan ni nazvati se apostolom jer sam progonio Božju crkvu .
Ali što god da sada jesam , to sam zato što mi je Bog iskazao milost - i to nije bilo uzalud . Naprotiv , trudio sam se više nego svi ostali apostoli , ali to nije moja zasluga , već Božja milost .
Zato nije važno propovijedam li ja ili oni . Važno je da ste zbog našega propovijedanja povjerovali .
Ali ako propovijedamo da je Krist uskrsnuo od mrtvih , zašto neki od vas govore da uskrsnuća nema ?
Jer ako nema uskrsnuća od mrtvih , onda ni Krist nije uskrsnuo .
A ako Krist nije uskrsnuo , naše je propovijedanje , kao i vaša vjera , uzaludno .
Ako mrtvi zaista ne uskrsavaju , onda smo mi apostoli lažni Božji svjedoci zato što smo posvjedočili da je on uskrisio Krista , kojega nije uskrisio .
Jer ako mrtvi neće uskrsnuti , onda ni Krist nije uskrsnuo .
A ako Krist nije uskrsnuo , onda je vaša vjera uzaludna jer ste još uvijek pod osudom svojih grijeha .
Ako je tako , svi umrli koji su vjerovali u Krista izginut će !
Pouzdajemo li se u Krista samo za ovaj život , najbjedniji smo od svih ljudi .
Ali činjenica je da je Krist uskrsnuo od mrtvih . Prvi je od svih umrlih koji će ponovno ustati u život .
Smrt je ušla u svijet zbog onoga što je učinio prvi čovjek , a zbog onoga što je učinio jedan drugi Čovjek , Krist , mrtvi će uskrsnuti .
Jer kao što svi umiremo zato što smo Adamovi potomci , tako ćemo i u Kristu svi biti oživljeni .
Ali uskrsnuće se zbiva redom : najprije je uskrsnuo Krist , a kad on opet dođe , uskrsnut će i svi koji njemu pripadaju .
Zatim će doći svršetak - kad on , pobijedivši svako neprijateljsko poglavarstvo , vlast i silu - preda Kraljevstvo Bogu Ocu .
Jer će Krist biti kralj tako dugo dok mu svi njegovi neprijatelji ne budu bačeni pod noge .
Posljednji neprijatelj kojega će uništiti bit će smrt .
Jer Sveto pismo kaže : " Bog je sve podložio njegovoj vlasti . " " Sve " , razumije se , ne znači i samoga Boga jer je on Kristu i dao vlast .
Kad sve pobijedi , Sin će i samoga sebe podložiti Bogu , koji je sve podložio njegovoj vlasti , da Bog bude sve u svemu .
Ako mrtvi neće uskrsnuti , što misle postignuti oni koji se krste umjesto mrtvih ? Čemu to čine ako mrtvi jednog dana neće uskrsnuti ?
I zašto bismo se mi neprestano izlagali pogiblima ?
Braćo draga , svednevice se suočavam sa smrću - tako mi vas , koji ste moj ponos u našemu Gospodinu Isusu Kristu .
Kakva je onda smisla imalo boriti se s divljim zvijerima - s onim ljudima u Efezu ? Ako nema uskrsnuća , " jedimo i pijmo jer sutra ćemo umrijeti ! "
Ne dajte se zavesti ; " Loše društvo kvari dobre običaje . "
Opametite se i prestanite griješiti . Jer , na vašu sramotu , neki od vas i ne poznaju Boga .
Ali netko će upitati : " Kako će mrtvi uskrsnuti ? Kakva će tijela imati ? "
Nerazumna li pitanja ! Kad zasijete sjeme u zemlju , ono neće oživjeti i porasti u biljku ako najprije ne umre .
Ne siješ u zemlju biljku kakva će porasti , već golo sjeme pšenice - ili čega drugoga .
Bog mu zatim daje novo tijelo kakvo hoće , i to različita oblika raznim vrstama sjemenja .
Kao što ima različitih vrsta sjemenja i biljaka , tako se razlikuju i tijela - ljudska , životinjska , ptičja ili riblja .
Ima nebeskih tijela i zemaljskih tijela . Sjaj se nebeskih tijela razlikuje od sjaja zemaljskih .
Drukčiji je sjaj Sunca , Mjeseca ili zvijezda . Zvijezde se čak i međusobno razlikuju po sjaju .
Tako je i s uskrsnućem mrtvih : sije se u raspadljivosti , uskrsava u neraspadljivosti ,
sije se u sramoti , a uskrsava u slavi ; sije se u slabosti , uskrsava u snazi ;
naša su tijela zasijana kao zemaljska , a uskrsnut će kao duhovna .
U Svetome pismu piše : " Prvi čovjek , Adam , postade živa duša . " Ali drugi Adam , to jest Krist , jest životvorni Duh .
Ali najprije je bilo naravno , a tek poslije dolazi duhovno tijelo .
Svi ljudi imaju zemaljsko tijelo poput Adamova , ali naša će nebeska tijela biti poput Kristova .
Kao što smo sada poput zemljanog čovjeka Adama , tako ćemo jednog dana biti poput Krista koji je došao s neba .
Tvrdim vam , braćo i sestre : tijelo i krv ne mogu baštiniti Božje kraljevstvo . Naša raspadljiva tijela ne mogu baštiniti neraspadljivost .
Ali reći ću vam tajnu koju je Bog otkrio : nećemo svi umrijeti , ali svi ćemo se preobraziti .
To će se dogoditi u tren oka , na zvuk posljednje trublje . Kad se ona oglasi , umrli će kršćani biti podignuti preobraženih tijela . A mi živi preobrazit ćemo se i nećemo umrijeti .
Jer naša raspadljiva , smrtna zemaljska tijela moraju se preobraziti u neraspadljiva i besmrtna nebeska tijela .
Kad se to dogodi , kad se naša raspadljiva zemaljska tijela preobraze u besmrtna nebeska tijela , napokon će se ostvariti ono što piše u Svetom pismu : " Pobjeda je progutala smrt .
Smrti , gdje ti je pobjeda ? Smrti , gdje ti je žalac ? "
Žalac smrti je grijeh , a snaga je grijeha u Zakonu .
Hvala Bogu koji nam daje pobjedu nad grijehom i smrću kroz našega Gospodina Isusa Krista !
Zato , voljena braćo i sestre , budite postojani i nepokolebljivi , revni u Gospodnjem djelu jer znate da nijedan vaš trud u Gospodinu nije uzaludan .
Glede novca koji prikupljate za kršćane u Jeruzalemu , ravnajte se prema uputama koje sam dao crkvama u Galaciji .
Neka na svaki Gospodnji dan svatko od vas odvoji novca , koliko može , da ne sabirete kad ja dođem .
Kad dođem , napisat ću pisma preporuke onima koje odaberete da isporuče vaš milodar Jeruzalemu .
Bude li prikladno da i ja pođem , možemo skupa putovati .
Doći ću k vama kad proputujem Makedoniju . Njome , naime , kanim samo proći .
A kod vas ću se možda i zadržati ili čak zimovati , da me otpremite prema sljedećem odredištu .
Ne bih htio da vas i ovaj put vidim samo u prolazu . Želim malo ostati kod vas ako mi to Gospodin dopusti .
Do tada ću ovdje u Efezu ostati do blagdana Pedesetnice
jer mi se pružila dobra prilika za uspješan rad , ali i protivnika je mnogo .
Dođe li Timotej , pobrinite se da se radeći među vama ne mora ničega bojati jer , kao i ja , radi na Gospodnjem djelu .
Nemojte da ga tko prezre . Pošaljite ga natrag k meni u miru jer ga iščekujem s ostalom braćom .
A što se tiče brata Apolona , silno sam ga nagovarao da vas s drugom braćom posjeti , ali nikako mu sada nije bilo po volji ići . No posjetit će vas kad mu se pruži prigoda .
Bdijte ! Budite postojani u vjeri ! Budite hrabri i jaki !
Što god činili , činite u ljubavi .
Znate Stefanine ukućane i znate da su oni prvi u Ahaji postali kršćanima te da su se posvetili posluživanju drugih kršćana . Zaklinjem vas , braćo i sestre ,
da ih poštujete i budete im poslušni - kao i svima koji s njima surađuju i trude se .
Veseli me Stefanina , Fortunatova i Ahajikova posjeta . Nadomjestili su mi vas koji niste ovdje .
I mene su , kao i vas , umirili . Cijenite stoga takve ljude .
Pozdravljaju vas azijske crkve . Mnogo vas u Gospodinu pozdravljaju Akvila i Priska te Crkva koja se sastaje u njihovu domu .
Pozdravljaju vas svi vjernici . Pozdravite jedni druge svetim cjelovom .
Pozdrav ću napisati vlastitom , Pavlovom rukom :
Ako tko ne ljubi Gospodina , neka je proklet ! Marana tha !
Neka milost Gospodina Isusa bude s vama .
Sve vas volim u Isusu Kristu .
Pišu vam Pavao , apostol Krista Isusa Božjom voljom , i brat Timotej . Pišemo Božjoj crkvi u Korintu i svima svetima u cijeloj Ahaji .
Želimo vam milost i mir od Boga , našega Oca , i od Gospodina Isusa Krista !
Slava Bogu , Ocu našega Gospodina Isusa Krista . On je izvor svakog milosrđa i Bog koji nas tješi .
On nas tješi u svim nevoljama , da bismo i mi mogli druge tješiti u nevoljama istom utjehom kojom Bog tješi nas .
Koliko se obilno patnje za Krista izlijevaju na nas , toliko je preobilna i naša utjeha u Kristu .
Podnosimo li nevolje , to je zaradi vaše utjehe i spasenja . Primamo li utjehu , to je zato da bismo vas mogli hrabriti kako biste strpljivo mogli podnositi iste patnje koje i mi podnosimo .
Čvrsto vjerujemo da ćete , kao što s nama dijelite patnje , također dijeliti s nama i Božju utjehu .
Željeli bismo da znate , braćo , kakve su nas nevolje zapale u Aziji . Opteretile su nas preko svake mjere , toliko preko naše snage da smo već bili izgubili nadu da ćemo preživjeti .
Smatrali smo se već osuđenima na smrt , ali sve se to zbilo zato da se ne bismo uzdali u sebe , već u Boga koji uskrisuje mrtve .
Od tolike nas je smrtne pogibli izbavio onaj u kojega se uzdamo da će nas i dalje izbavljati !
I vi pomažete moleći za nas , da bi mnogi mogli zahvaljivati za uslišane molitve mnogih .
Možemo s pouzdanjem i s čistom savješću reći da smo prema svima , a posebice prema vama , postupali sveto i iskreno u svemu što smo činili , ne oslanjajući se na tjelesnu mudrost , već na Božju milost .
Nismo vam pisali ništa što ne biste mogli pročitati ili razumjeti . Nadam se da ćete nas , kao što ste nas djelomice već razumjeli ,
jednoga dana potpuno razumjeti . Tako ćemo i mi vama , kao i vi nama , biti na ponos u dan našega Gospodina Isusa .
U tome sam pouzdanju kanio doći tako da primite dvostruki blagoslov :
svratiti najprije k vama na putu u Makedoniju , a zatim i vraćajući se iz Makedonije , kako biste me mogli otpraviti na put u Judeju .
Jesam li , dakle , o tome lakomisleno odlučio , ili sam poput ljudi iz svijeta koji kažu " da " , a zapravo misle " ne " ?
Bog mi je svjedok da nisam takav . Moje " da " znači " da "
jer u Isusa Krista , Božjega Sina o kojemu smo vam Timotej , Silvan i ja propovijedali , nema dvojbe između " da " i " ne " ; naprotiv , on je Božje " da " , Božja potvrda .
U njemu su tako ostvarena sva Božja obećanja ; zato možemo reći " Amen " kad proslavljamo Boga kroz Krista .
Bog je taj koji i vas i nas čini snažnima u Kristu i koji nas je pomazao .
Obilježio nas je pečatom da smo njegovo vlasništvo i u srca nam stavio zalog : Svetoga Duha .
Prizivam Boga za svjedoka da vam govorim istinu : nisam ponovno došao u Korint samo zato što vas nisam htio ražalostiti oštrim prijekorom .
Jer , ne bismo vam htjeli naređivati što i kako da vjerujete , već surađivati s vama da biste bili radosni , jer vi u vjeri čvrsto stojite .
Zato sam sebi rekao : " Neću ponovno doći tako da ih ražalostim . "
Jer ako ja vas ražalostim , tko će mene razveseliti ako ne vi ?
Ovo sam vam i napisao zato da me , kad dođem , ne bi ožalostili oni koji bi me trebali razveseliti , jer sam uvjeren da ćete vi biti sretni ako sam i ja sretan .
Pišem vam ovo shrvan žalošću , s bolom u srcu i sa suzama , ne da bih vas ražalostio , već da bih vam pokazao koliko vas silno volim .
Neću pretjerati ako kažem da čovjek koji mi je nanio zlo nije ražalostio samo mene već i sve vas .
On je već dovoljno kažnjen time što ga je većina vas zbog toga osudila .
Sada mu , naprotiv , oprostite i utješite ga , da ga prevelika žalost ne bi slomila .
Molim vas , pokažite mu da ga još uvijek volite .
Zato sam vam i pisao , da vidim hoćete li me u svemu poslušati .
Kad vi nekome oprostite , i ja mu oprostim . A što sam oprostio , ako sam imao što oprostiti , učinio sam po Kristovu ovlaštenju i za vašu dobrobit ,
da nas ne bi nadmudrio Sotona jer njegove nakane dobro poznajemo !
Kad sam stigao u Troadu propovijedati Radosnu vijest o Kristu , Gospodin mi je za to otvorio vrata ,
ali nisam imao duševnog mira jer ondje nisam našao brata Tita . Zato sam se oprostio od druge braće i krenuo u Makedoniju .
Ali hvala Bogu koji nas u Kristu uvijek vodi u pobjedonosnom slavlju i koji kroz nas , poput ugodna mirisa , posvuda širi spoznaju o sebi .
Mi smo Bogu ugodan Kristov miris i među onima koji se spašavaju i među onima koji propadaju ;
prvima miris koji ih iz smrti vodi u život , a drugima koji ih iz života vodi u smrt . A tko je podoban za takav posao ?
Nismo mi kao varalice koji na Božjoj riječi nastoje zaraditi , već iz iskrenih pobuda , poslani od Boga , govorimo o Kristu . I znamo da nas Bog promatra .
Počinjemo li to opet sami sebe hvaliti ? Ili nam možda za vas , ili od vas , trebaju pisma preporuke ?
Vi ste naša preporuka , upisana u naša srca , koju poznaju i čitaju svi ljudi .
Jasno je da ste vi Kristovo pismo ispisano našom skrbi , ne crnilom , već Duhom živoga Boga , ne na kamenim pločama , već u ljudskim srcima .
U to se pouzdajemo jer imamo čvrsto pouzdanje u Boga po Kristu
- ali to ne znači da smatramo kako smo sami sposobni išta učiniti . Ne ; svaka sposobnost dolazi od Boga .
On nas je osposobio da budemo poslužiteljima njegova Novog saveza . To nije savez pisanih zakona , već savez Duha . Zakon je vodio u smrt , a Sveti Duh daje život .
Stari sustav Zakona , koji je vodio u smrt , ipak je započeo s takvom slavom da narod nije mogao podnijeti pogled na Mojsijevo lice . Dok im je davao Božji zakon , njegovo je lice neobično sjalo Božjom slavom , iako je sjaj postupno blijedio .
Neće li onda služba Svetoga Duha sjati još većom slavom ?
Ako je Stari savez , koji je ljude vodio k osudi , bio slavan , još je mnogo slavniji Novi savez , koji ljude dovodi pravednosti .
Ona prva slava nije ni imala sjaja u usporedbi s najuzvišenijom slavom Novoga saveza .
Ako je Stari savez , koji je imao biti ukinut , bio tako pun slave , onda Novi savez , koji ostaje zauvijek , još više njome obiluje .
I zato što imamo takvu nadu vrlo smo hrabri ,
a nismo poput Mojsija , koji je preko lica stavljao pokrivalo da Izraelci ne bi vidjeli tu prolaznu slavu .
Ali i njihov je um otupio tako da je i danas , pri čitanju Staroga zavjeta , zastrt istim pokrivalom te ne razumiju da je Stari savez s Kristom ukinut .
Do danas su im pri čitanju Mojsijevih knjiga srca ostala zastrta tim velom .
Kad se tko obrati od svojih grijeha Gospodinu , pokrivalo se uklanja .
Gospodin je Duh , a gdje god je Duh Gospodnji , ondje je sloboda .
A mi svi otkrivena lica zrcalimo slavu Gospodnju , i kako Duh Gospodnji djeluje u nama , sve se više suobličujemo njegovoj sve sjajnijoj slici .
Tako nam je Bog po svojemu milosrđu dao ovu službu , i nikada ne odustajemo ,
već odbacujemo potajne i sramotne načine rada . Ne služimo se lukavstvima i ne izvrćemo Božju riječ . Govorimo , naprotiv , istinu pred Bogom , i to zna svatko tko savjesno pred Bogom prosuđuje .
Ako je Radosna vijest koju naviještamo nekome zastrta , zastrta je onima koji su na putu u vječnu propast .
Njima je bog ovoga svijeta , Sotona , posve oslijepio nevjerničku pamet , pa ju ne može prosvijetliti sjajna svjetlost Radosne vijesti o Kristu , koji je Božja slika .
Mi ne propovijedamo sebe , nego Gospodina Isusa Krista . Za sebe kažemo samo da smo vaši sluge radi Isusa .
Bog koji je rekao : " Neka u tami zasja svjetlo ! " prosvijetlio je naša srca spoznajom Božje slave na licu Isusa Krista .
Ali blago tog prosvjetljenja čuva se u propadljivim posudama , u našima slabim tijelima . Tako svatko može vidjeti da ta moćna sila dolazi od Boga , a ne od nas .
Sa svih smo strana pritisnuti nevoljama , ali nismo slomljeni . Zdvojni smo , ali ne očajavamo .
Progone nas , ali nas Bog ne ostavlja . Obaraju nas , ali nas ne mogu uništiti .
Naša tijela kroz patnju neprekidno imaju dijela u Isusovim smrtnim patnjama , da bi se na njima također mogao očitovati Isusov život .
Mi koji smo živi , predajemo se smrti zaradi Isusa , da bi se njegov život očitovao u našemu smrtnom tijelu .
Suočeni smo sa smrću , ali vama je to donijelo vječni život .
A kako imamo isti duh vjere kao i onaj tko je u Svetome pismu napisao " Vjerujem kad govorim " , i mi vjerujemo i zato propovijedamo .
Znamo da će isti Bog koji je podignuo Gospodina Isusa od mrtvih i nas uskrisiti s Isusom te nas , skupa s vama , postaviti uza se .
Sve se to događa zaradi vaše dobrobiti , da sve više i više ljudi primi Božju milost . Tada će više ljudi zahvaljivati Bogu , pa će se Bog tako više proslaviti .
Zato ne malakšemo . Iako naša tijela polako propadaju , naše se unutarnje biće obnavlja iz dana u dan .
Jer naše male i prolazne nevolje pribavljaju nam vječnu i golemu slavu .
Zato ne gledamo na ono što je vidljivo , nego na nevidljivo . Jer to što je vidljivo će proći , a nevidljivo je vječno .
Znamo da ćemo , kad se ovaj šator u kojemu sada živimo sruši - kad umremo i napustimo tijela - imati nova tijela , vječni dom u nebu , koji će biti Božje djelo , a ne djelo ljudskih ruku .
Zato uzdišemo u ovim tijelima i čeznemo za danom kada ćemo obući nebeska tijela .
U njih obučeni , nećemo se naći golima .
U ovima zemaljskim tijelima uzdišemo i stenjemo , ali ne zato što bismo željeli umrijeti i izići iz njih , već zato što se želimo obući u nova tijela , tako da vječni život proguta ova naša smrtna tijela .
Za to nas je pripremio sam Bog i dao nam svojega Svetog Duha kao jamstvo .
Stoga uvijek imamo pouzdanja iako znamo da dokle god smo u ovome tijelu , nismo kod kuće , kod Gospodina .
Živimo po vjeri , a ne po onome što vidimo .
Puni smo pouzdanja i radije bismo izišli iz ovih tijela jer ćemo tada biti u svojem domu , kod Gospodina .
Zato mu uvijek nastojimo ugoditi , bilo da ostajemo u ovomu tijelu ili iz njega odlazimo ,
jer ćemo svi morati stati pred Kristov sud i svatko će primiti što je zaslužio : nagradu ili kaznu , već prema tome je li u ovomu tijelu činio dobro ili zlo .
Zato puni straha Gospodnjega nastojimo pridobiti ljude za Boga . Bog zna da smo iskreni , a nadam se da i vi to znate .
Ne hvalimo to opet sami sebe , nego vam dajemo razlog da se ponosite nama , kako biste imali što odgovoriti onima koji se ponose izvanjskim stvarima umjesto iskrenim srcem .
Ako se čini da smo nerazumni , neka to ostane između Boga i nas . Ako smo zdrave pameti , to je za vaše dobro .
Kristova ljubav prema nama ne ostavlja nam izbora kad shvatimo da je on jedan umro umjesto svih , pa su prema tome i svi oni nečemu umrli .
On je , naime , umro umjesto svih kako oni koji su živi , više ne bi živjeli da ugode sebi , već da njemu koji je umro i uskrsnuo za njih .
Zato mi više nikoga ne procjenjujemo po tjelesnim stvarima . Prije smo i Krista cijenili prema ljudskim mjerilima , ali sada to više ne činimo .
Kad je tko u Kristu , on je novo stvorenje . Stari je čovjek nestao , a rodio se novi .
Sve to dolazi od Boga , koji nas je kroz Krista pomirio sa sobom i koji nam je povjerio zadaću da izmirujemo ljude s njim .
Jer Bog je u Kristu pomirio svijet sa sobom da više ljudima ne uračunava njihove prijestupe , a nama je dao da govorimo o tome pomirenju .
Tako obavljamo poslaničku službu i u ime samoga Krista vas preklinjemo : pomirite se s Bogom !
Jer je Bog Krista koji nikada nije zgriješio učinio umjesto nas grijehom da bismo mi u njemu mogli postati Božjom pravednošću .
Kao Božji suradnici preklinjemo vas da ne primite Božju milost uzalud .
Jer Bog kaže : " Usliših te u pravo vrijeme . Pomogoh ti u dan spasenja . " Pazite ! Sada je pravo vrijeme . Danas je dan spasenja .
Trudimo se živjeti tako da nikoga ne sablaznimo i time ga spriječimo da prihvati Boga te da naša služba ne dođe na zao glas .
U svemu što činimo nastojimo pokazati da smo pravi Božji sluge . Strpljivo podnosimo svakovrsne nevolje , nužde i tjeskobe .
Batinali su nas , bacali nas u tamnice , suočavali smo se s razjarenom svjetinom , radili smo do iznemoglosti , noćima smo bdjeli i gladovali .
Dokazali smo se čistoćom , razumijevanjem , strpljivošću , dobrotom , iskrenom ljubavlju i silom Svetoga Duha .
Vjerno smo propovijedali istinu . Kroz nas je djelovala Božja sila . Pravda je naše oružje za napad i za obranu .
Služimo Bogu bez obzira na to poštuju li nas drugi ili preziru , napadaju li nas ili hvale . Pošteni smo , a nazivaju nas varalicama .
Dobro smo poznati , ali se prema nama odnose kao da nas ne poznaju . Stalno smo suočeni sa smrću , ali , eto , još smo živi . Tukli su nas , ali nas nisu dotukli .
Srce nam se kida od bola , ali uvijek smo radosni u Gospodinu . Siromašni smo , ali mnoge obogaćujemo . Čini se da nemamo ništa , a ipak imamo sve .
Dragi moji Korinćani ! Sve smo vam iskreno rekli . Naše vam je srce širom otvoreno .
U nas ne manjka ljubavi prema vama , ali vi ste nama u svojem srcu ostavili oskudno prostora .
Govorim vam ovo kao rođenoj djeci : otvorite i vi zauzvrat svoja srca prema nama !
Ne udružujte se s nevjernicima , ne uprežite se u isti jaram ! Što pravednost može imati zajedničkoga s bezakonjem ? Kakvo zajedništvo može imati svjetlo s tamom ?
Može li biti sloge između Krista i Belijara ? Kakvo zajedništvo može onaj tko vjeruje u Krista imati s nevjernikom ?
Kakvog zajedništva može imati Božji hram s idolima ? A mi smo hram u kojemu stanuje živi Bog . Kao što je Bog rekao : " Stanovat ću u njima i hoditi među njima . Bit ću im Bog , A oni će biti moj narod . "
" Zato ' iziđite između njih i odvojite se od njih ' , kaže Gospodin . ' Ne dotičite se ničega što je nečisto i ja ću vas primiti . ' "
" ' I bit ću vam Otac , a vi ćete biti moji sinovi i kćeri ' , kaže Svemogući Bog . "
Budući da imamo ta obećanja , dragi moji , očistimo se od svega što prlja naše tijelo i naš duh . Trudimo se biti što je više moguće svetima , u strahu Božjemu .
Otvorite za nas srca jer nikome od vas nismo nanijeli zla , nikoga nismo zaveli na krivi put , niti smo koga na prevaru iskoristili .
Ne kažem vam to da bih vas osuđivao . Rekao sam vam već da ste zauvijek u našemu srcu . Živimo i umiremo s vama .
Čvrsto se u vas pouzdajem i veoma se ponosim vama . Uvelike ste me utješili unatoč svoj našoj nevolji . Silno se radujem .
Kad smo stigli u Makedoniju , nije bilo odmora za naša slaba ljudska bića . Sa svih su nas strana , naprotiv , snašle nevolje : izvana sukobi , a iznutra tjeskoba .
Ali nas je Bog , koji tješi potištene , utješio Titovim dolaskom .
Ne samo njegovim dolaskom nego i ohrabrenjem koje ste mu pružili . Kad nam je kazao o vašoj velikoj želji da vas posjetim , o tome koliko ste žalosni zbog onoga što se dogodilo i o vašoj žarkoj ljubavi prema meni , još sam se više razveselio .
Nije mi više žao što sam vam napisao ono pismo , iako mi je bilo žao jer znam da sam vas njime nakratko ražalostio .
Ali sada se radujem - ne što sam vas ražalostio , već zato što vas je ta žalost navela na pokajanje . Bila je to žalost po Božjoj volji , pa vam tako nismo nanijeli nikakvu štetu .
Božja žalost donosi pokajanje koje vodi spasenju , kao što žalost ovoga svijeta vodi u smrt .
Pogledajte samo kakvu je gorljivost proizvela u vama ta žalost po Božjoj volji ! Takvo opravdavanje ! Takvo negodovanje , takav strah ! Toliku čežnju ! Toliki žar ! Toliku želju da se krivac kazni ! Postupili ste najispravnije što ste mogli .
Nisam vam pisao ni radi prijestupnika ni radi onoga kome je nanesena nepravda , već zato da pred Bogom pokažete svoju žarku ljubav prema nama .
Uz to ohrabrenje posebno smo se razveselili i Titovoj radosti zbog toga što ste ga umirili da ne bude zabrinut .
Ja sam vas i prije pred njim hvalio i niste me postidjeli . Kao što sam vama govorio istinu , tako se i ono čime sam se hvalio pred Titom pokazalo istinitim .
Njegovo je srce prema vama još otvorenije kad se prisjeti kako ste ga primili s velikim poštovanjem , duboko zabrinuti .
Radujem se što se u svemu mogu pouzdati u vas .
A sada bih vam , braćo , htio reći o milosti koju je Bog iskazao crkvama u Makedoniji .
Iako su ljudi tamo proživjeli brojne kušnje i nevolje , obilovali su radošću te je njihovo krajnje siromaštvo urodilo izobilnom darežljivošću .
Svjedok sam , naime , da su dragovoljno dali ne samo ono što su mogli već i mnogo više .
Usrdno su nas molili za milost da mogu sudjelovati u prikupljanju pomoći za svete .
Ne samo da su se ponijeli kako smo se nadali već su sami sebe prije svega stavili na raspolaganje Gospodinu , a onda i nama , pokoravajući se Božjoj volji .
Zamolili smo zato Tita , koji vas je prvi potaknuo na darivanje , da se vrati k vama i ohrabri vas da dovršite svoj udjel u toj službi darivanja .
Vi ste u svemu odlični - imate toliko vjere , toliko nadarenih propovjednika , toliko znanje i revnost , takvu ljubav prema nama - istaknite se sada i u ovoj milosrdnoj službi !
Ne zapovijedam vam to , već vam kao primjer navodim revnost drugih da bih iskušao iskrenost vaše ljubavi .
Znate kakvu nam je milost iskazao Gospodin Isus Krist . Radi vas je od bogataša postao siromahom , da bi vas svojim siromaštvom mogao obogatiti .
Savjetujem vam samo da dovršite ono što ste započeli još prije godinu dana , jer ste vi prvi došli na tu zamisao i prvi ste ju počeli ostvarivati .
Sada biste tu zamisao trebali provesti do kraja s istim oduševljenjem s kojim ste ju i započeli . Darujte koliko možete , prema svojim mogućnostima .
Ako ste doista spremni darivati druge , nije važno koliko možete dati . Bog očekuje da date ono što imate , a ne ono što nemate .
Nije nakana da pomognete drugima , a da vi zapadnete u oskudicu , već da bude jednakost .
Sada vi obilujete i možete njima pomoći . Nekom drugom prigodom , kad vama bude trebalo , oni će svoj suvišak podijeliti s vama . Tako će svačije potrebe biti jednako zadovoljene .
Sjećate li se što o tome piše u Svetome pismu : " Onima koji su mnogo skupili , ništa nije ostalo , a oni koji su skupili malo , imali su dovoljno . "
Zahvalan sam Bogu da je Titu u srce ulio jednaku gorljivost za vas kao i meni .
Spremno je prihvatio našu molbu da vas posjetimo , ali rekao bih da bi vas on i sam drage volje obišao .
S njime vam šaljemo još jednog brata , dobro poznatoga u svim crkvama po zaslugama u propovijedanju Radosne vijesti .
Njega su crkve odabrale da nas prati kad budemo nosili dar u Jeruzalem služeći na slavu Gospodinu i pokazujući svoju revnost .
Tako ćemo izbjegnuti i da tko prigovori zbog načina na koji upravljamo tim velikodušnim iznosom .
Trudimo se tako činiti dobro pred Bogom , ali i pred ljudima .
Šaljemo s njima još jednoga brata koji je višestruko prokušan i pokazao se revnim . Sada je još revniji zbog velikog pouzdanja u vas .
Upita li vas tko za Tita , recite mu da je on moj suradnik na pomaganju vama . A ta su braća izaslanici svojih crkava , ljudi na slavu Kristu .
Pokažite im stoga da ih volite i dokažite svim crkvama da sam vas s razlogom hvalio .
Nije , razumije se , ni potrebno da vam više pišem o tome milodaru za svete u Jeruzalemu .
Znam kako ste gorljivi u pomaganju i time sam vas hvalio pred Makedoncima , ističući da su u Ahaji bili pripravni davati još od lani . Svojom ste gorljivošću potaknuli i mnoge druge da počnu pomagati .
Šaljem vam ovu braću kako bih bio siguran da ste zaista spremni kao što sam se hvalio da ćete biti .
Bio bih posramljen , a i vi također , kad bi sa mnom došli neki Makedonci , a vi bili nepripremljeni .
Zato sam poslao braću da odu k vama prije nas i da se pobrinu da vaš već obećani dar bude spreman . Ali htio bih da on bude iskaz velikodušnosti , a ne škrtarenja .
Poslušajte me : tko škrto posije , škrto će i žeti ; tko sije obilno , i žet će obilno .
Neka svatko odluči koliko će dati , ali od srca , a ne teška srca ili na silu , jer Bog voli darovatelje dragovoljna srca .
Bog po svojoj milosti može na vas izliti svakovrsno obilje tako da imate svega dovoljno i da vam još pretekne , da činite dobra djela .
U Svetome pismu piše : Pravedan čovjek " daje siromahu obilno . Njegova dobra djela nikada neće biti zaboravljena . "
Jer Bog koji daje sjeme za sjetvu , daje i kruh za jelo . On će jednako tako umnožiti vaše sjeme i dati da u vama uzrastu plodovi vaše pravednosti .
Bog će vam dati obilje da biste ga mogli darežljivo dijeliti s drugim ljudima , pa će oni za vaš dar zahvaljivati Bogu .
Tako ćete ispunjavanjem te svete zadaće ne samo namiriti potrebe svetih u Jeruzalemu koji su u oskudici već ćete i mnogima dati povoda da zahvaljuju Bogu .
Oni će zahvaljivati Bogu za vašu prokušanost u toj službi milosrđa i hvaliti ga zbog vašega pokoravanja Kristovoj Radosnoj vijesti , što ste pokazali dijeleći dobra s njima i s drugima .
S velikom će ljubavi moliti za vas zbog divne Božje milosti koju je Bog na vas izlio .
Hvala Bogu za njegova Sina - za njegov neizrecivo dragocjeni dar !
Ja , Pavao , preklinjem vas s blagošću i krotkošću Kristovom , iako neki kažu da sam odvažan kad sam daleko od vas , ali popustljiv kad sam među vama ,
nemojte da moram biti vrlo odvažan , kao što sam odlučio biti prema onima koji pogrešno drže da mi postupamo iz ljudskih pobuda .
Istina , živimo u tijelu , ali ne služimo se zato tjelesnim oružjem .
Služimo se Božjim moćnim oružjem , a ne ljudskim , da rušimo utvrde .
Obaramo mudrovanja i svaku oholost koja se podiže protiv spoznaje Boga te zarobljujemo svaki razum da se pokorava Kristu .
Pripravan sam kazniti svaku nepokornost kad vaša pokornost bude savršena .
Vi vidite samo vanjštinu ! Ako tko sebe zasigurno drži Kristovim , neka zna da smo i mi Kristovi kao što je i on .
Ako sam se malo više i pohvalio vlašću koju nam je Gospodin dao , ne stidim se toga . Jer on nam je tu vlast dao za vašu izgradnju , a ne vama na propast .
Govorim vam to da ne biste pomislili kako vas svojim poslanicama želim prestrašiti .
Jer neki kažu : Poslanice su mu ozbiljne i stroge , ali kad je osobno nazočan , onda je slabić , a i slab je propovjednik ! "
Oni koji tako govore , neka znaju da ću , kada dođem , biti isti kao i u svojim poslanicama !
Ne usuđujem se , razumije se , izjednačiti ili usporediti s onima koji vam sami sebe preporučuju . Ali oni sebe procjenjuju samo vlastitim mjerilima i međusobno se uspoređujući ! Nerazumno postupaju .
Mi se ipak nećemo hvaliti vlašću koju nemamo . Cilj nam je mjeriti se prema Božjoj nakani za nas , koja obuhvaća i naš rad s vama .
Ne idemo predaleko tvrdeći da imamo određenu vlast nad vama jer smo bili prvi koji smo vam donijeli Radosnu vijest o Kristu .
Ne hvalimo se prekomjerno pripisujući sebi tuđe zasluge . Nadamo se , naprotiv , da će vaša vjera rasti , tako da i naše djelo među vama uvelike poraste .
Tada ćemo moći naviještati Radosnu vijest i u drugim krajevima , gdje još nitko ne radi ; tada nitko neće postavljati pitanje zašto djelujemo na tuđem području .
Kao što piše u Svetome pismu : " Ako se tko hvali , neka se hvali samo onime što je Bog učinio " .
Kad se tko hvali samim sobom i dobrima koja je učinio , ne računa mu se mnogo . Ali kad Bog nekoga preporučuje , to je nešto drugo !
Nadam se da ćete imati strpljenja i podnijeti da vam još malo govorim poput bezumnika . Podnesite me još malo .
Ljubomoran sam na vas Božjom ljubomorom jer sam vas kao čistu nevjestu obećao mladoženji : Kristu .
Bojim se , međutim , da će se vaše misli pokvariti te da će zastraniti od čiste i iskrene odanosti Kristu , kao što je i zmija lukavo prevarila Evu u edenskome vrtu .
Ma tko došao i propovijedao vam drugoga Isusa umjesto onoga kojega smo vam mi propovijedali , ili drugoga Duha , a ne onoga kojega ste primili , ili drugo evanđelje od onoga u koje ste povjerovali , vi sve to lijepo podnosite .
Ipak ne smatram da su ti " nadapostoli " , kako li se već sami nazivaju , bolji od mene .
Ako sam i loš govornik , barem znam što govorim , a nadam se da ste to dosada i vi shvatili jer sam vam se neprestano dokazivao .
Jesam li pogriješio ponizujući sebe , a vas uzvisujući time što sam vam besplatno navješćivao Božju Radosnu vijest ?
" Plijenio " sam druge crkve uzimajući od njih novac da bih mogao vama služiti .
A kad sam boraveći kod vas zapao u oskudicu , nisam vas molio da mi pomognete . Pomogla su mi braća koja su došla iz Makedonije . Uvijek sam pazio , a i nadalje ću paziti da vam ne budem na teret .
Sigurno kao što je sigurna Kristova istina u meni , nitko me neće spriječiti da se time hvalim po cijeloj Ahaji !
Zašto ? Zar zato što vas ne volim ? Bog zna da vas volim !
Ali činit ću to i dalje da bih oduzeo priliku onima koji je traže da bi se hvalili kako su jednaki nama .
Takvi su ljudi lažni apostoli . Prevarili su vas pretvarajući se da su Kristovi apostoli .
Ne čudi me to jer se i sam Sotona pretvara u anđela svjetla .
Onda nije čudno da i njegovi sluge čine isto pretvarajući se da su sluge pravednosti . Na koncu će završiti kako su svojim djelima zaslužili .
Još jedanput vas molim , ne smatrajte me bezumnikom što tako govorim . Ali čak ako me takvim i smatrate , poslušajte me kao što biste i nekoga bezumnog čovjeka , da se malo pohvalim .
Takvo hvalisanje nije mi Bog naredio ; ponašam se kao nerazuman čovjek .
A kako se oni drugi neprestano hvale po ljudsku , onda ću se tako i ja pohvaliti .
Uostalom , vi koji ste mudri , rado slušate one bezumnike !
Zaista , podnosite da se prema vama odnose kao prema robovima , da vam uzimaju sve što imate , da s vama postupaju s visoka , da vas udaraju po licu .
Sa stidom moram priznati da smo mi bili preslabi da bismo tako postupali ! Ali čime god da se tko usuđuje hvaliti ( opet govorim poput bezumnika ) , i ja se usuđujem !
Kažu da su Hebreji ? I ja sam . Da su Izraelci ? I ja sam . Da su Abrahamovi potomci ? Ja sam također .
Da su Kristovi sluge ? Sada već govorim kao luđak : ja sam to još i više ! Radio sam još napornije , češće sam bio u tamnicama , bezbroj su me puta bičevali i uvijek sam se iznova suočavao sa smrću .
Pet su me puta Židovi pretukli s trideset devet udaraca .
Triput su me šibali , jedanput kamenovali , doživio sam tri brodoloma , a jednom sam cijelu noć i dan proveo na pučini .
Naporno sam i daleko putovao i zapadao u opasnosti od nabujalih rijeka , od razbojnika , od vlastitih sunarodnjaka , kao i od pogana . Opasnosti su mi prijetile u gradovima , u pustinjama , na olujnim morima . Vrebala su me lažna braća , ljudi koji tvrde da su Kristovi sljedbenici , ali to nisu .
Živio sam u trudu i muci , probdio mnoge neprospavane noći . Često sam bio gladan i žedan jer nisam imao što jesti , često sam drhtao od studeni jer nisam imao što obući .
A povrh svega toga , svakog sam se dana brinuo za sve crkve .
Tko je slab a da ja ne osjećam tu slabost ? Tko je naveden na grijeh a da ja ne izgaram od gnjeva ?
Ako se već moram hvaliti , radije bih se hvalio onime što pokazuje moju slabost .
Bog i Otac našega Gospodina Isusa , neka je slavljen uvijeke , zna da govorim istinu .
U Damasku je namjesnik kralja Arete postavio stražu kod gradskih vrata da me uhvati ;
ali spustili su me po užetu u košari preko gradskoga zida i tako sam im umaknuo .
Nije uputno tako se hvastati , ali reći ću vam i o viđenjima i otkrivenjima Gospodnjim .
Poznajem čovjeka u Kristu koji je prije četrnaest godina bio uznesen do trećega neba . Ne znam je li u tijelu ili bez njega ; Bog zna .
Za toga čovjeka znam da je - u tijelu ili izvan tijela , to samo Bog zna -
uznesen u raj i da je čuo neizrecive riječi koje čovjeku nije dopušteno govoriti .
Iskustvom tog čovjeka mogao bih se hvaliti , ali se sobom neću hvaliti osim svojim slabostima .
Kad bih se i htio hvaliti , ne bih bio bezuman , već bih govorio istinu . Ali neću to činiti da tko ne bi o meni mislio više od onoga što na meni vidi ili što me čuje propovijedati .
Da se ne bih umislio zbog izobilja Božjih otkrivenja , Bog mi je dao trn u tijelo , Sotonina poslanika , da me muči da se ne uzoholim .
Već sam triput molio Gospodina da me toga oslobodi .
Svaki put mi je odgovorio : " Dosta ti je moja milost , jer se moja snaga najbolje očituje u slabosti . " Radostan sam što se mogu hvaliti svojom slabošću , da kroz mene može djelovati Kristova snaga .
Uživam u slabostima , uvredama , nevoljama , progonstvima i teškoćama jer znam da to sve podnosim za Krista ; jer kad sam slab - jak sam .
Natjerali ste me , eto , da se ponesem poput bezumnika ! Vi biste , zapravo , meni trebali pisati preporuke jer nisam nimalo gori od tih " nadapostola " , iako nisam ništa .
A da sam od Boga poslan apostol , dokazao sam vam , dok bijah s vama , s mnogo strpljenja , brojnim znakovima i čudesnim djelima .
Pa u čemu sam to onda lošije postupio prema vama nego prema ostalim crkvama , osim što vam nisam bio na teret ? Oprostite mi za tu ˝nepravdu˝ ' !
Spreman sam vam doći i treći put i neću vam biti na teret jer ne želim vaš novac . Vas želim ! I tako ste moja djeca , a nisu djeca dužna prehranjivati roditelje , već roditelji djecu .
Rado ću potrošiti sve što imam , pa i samoga sebe , za vašu duhovnu hranu , iako mi se čini da što ja vas više volim , vi mene volite manje .
Nisam vam bio na teret , ali sam vas , " lukav " kakav već jesam , " uhvatio na prijevaru " ?
Ali kako ? Zar sam vas iskoristio po nekom svojem suradniku kojega sam vam poslao ?
Možda smatrate da vam sve to govorimo zato da bismo se pred vama opravdali . Nije tako ! Govorimo vam pred Bogom i u Kristu : sve je to zbog vaše duhovne izgradnje .
Bojim se da vas , kada dođem , ne zateknem kakve bih želio , a vama se onda neće svidjeti moj postupak . Bojim se da ću vas zateći u svađi , srdžbi , suparništvu , klevetama , ogovaranju , oholosti i neredu .
Bojim se da će me Bog , kad dođem , poniziti pred vama i da ću biti žalostan , da ću oplakivati mnoge koji su zgriješili , a nisu se pokajali za nečistoću , razvrat i blud koji su počinili .
Ovo je treći put što vam dolazim . U Svetome pismu piše da se kazna za svaki prekršaj mora temeljiti na iskazu dvojice ili trojice svjedoka .
Kad sam drugi put došao k vama , rekao sam onima koji su zgriješili i svima ostalima - a to vam ponavljam i sada , iako odsutan - da ih , kad ponovno dođem , neću poštedjeti .
Jer vi hoćete dokaz da iz mene govori Krist - a on prema vama nije slab , nego je snažna sila među vama .
Jer , iako je u slabosti raspet , ipak živi u moćnoj Božjoj sili . Takosmo i mi u njemu slabi , ali ipak ćemo po moćnoj Božjoj sili živjeti da vam služimo .
Preispitajte se živite li u skladu sa svojom vjerom . Možete li sebe prepoznati kao ljude u kojima prebiva Krist ? Ako ne možete , niste položili ispit .
Nadam se da shvaćate kako ja na tome ispitu nisam pao .
Molimo Boga da vi ne činite nikakva zla , ne zato da bi se naša služba kod vas pokazala uspješnom , već da biste vi trajno činili dobro čak i ako smo mi bili neuspješni .
Protiv istine ne možemo učiniti ništa - već samo za istinu .
Radujemo se kad god smo mi slabi , a vi jaki . Molimo se da bivate sve savršenijima .
Pišem vam ovo u odsutnosti , prije nego što dođem , da ne bih morao oštro s vama postupati kad budem nazočan . Jer vlast koju mi je Gospodin dao želim uporabiti za vašu izgradnju , a ne da vas srušim .
I na posljetku , braćo : radujte se , težite da budete savršeni , hrabrite jedni druge , živite u slozi i miru , pa će Bog ljubavi i mira biti s vama !
Pozdravite jedni druge svetim cjelovom u Gospodinu . Pozdravljaju vas svi sveti .
Neka milost našega Gospodina Isusa Krista , Božja ljubav i zajednica Svetoga Duha budu sa svima vama !
Ovo je pismo od apostola Pavla . Nije me imenovala neka skupina ljudi ni ljudska vlast . Pozvao me sam Isus Krist i Bog Otac koji je Isusa podignuo od mrtvih .
Svi ovdašnji kršćani također šalju pozdrav crkvama u Galaciji .
Neka vam Bog Otac i Gospodin Isus Krist dadu milost i mir .
Krist je umro za naše grijehe , baš kao što je Bog Otac bio i naumio , da nas spasi iz ovoga zlog svijeta u kojemu živimo .
Zato sva slava pripada Bogu u vijekove vjekova . Amen .
Ne mogu se načuditi da se tako brzo odvraćate od Boga koji vas je pozvao u svojoj ljubavi i milosti u vječni život što ga daje kroz Krista . Vi već slijedite neki drugi put
koji za sebe tvrdi da je Kristovo evanđelje , ali to nije . Prevarili su vas ljudi koji izvrću i mijenjaju istinu o Kristu .
Ali neka je proklet svatko - pa bio to i ja ili čak anđeo s neba - tko vam navješćuje neko drugo evanđelje od onoga koje sam vam već navijestio .
I ponavljam : neka je proklet svatko tko bi vam navješćivao neko drugo evanđelje osim onoga koje ste već prihvatili .
Očito je da ne pokušavam ugoditi ljudima ! Ne ; trudim se ugoditi Bogu . Kad bih se još uvijek trudio ugađati ljudima , ne bih bio Kristov sluga .
Draga braćo , hoću da znate kako evanđelje koje sam propovijedao nije ljudska predaja .
Nisam ga primio ni naučio ni od kakva čovjeka , već od samoga Isusa Krista koji mi se objavio .
Znate i sami kakav sam bio kao sljedbenik židovske religije - da sam proganjao Božju crkvu i htio ju zatrti .
Bio sam među najrevnijim Židovima svojega naraštaja i svim silama se trudio slijediti očinske predaje svoje vjere .
Ali kad se Bogu , koji me je odabrao i pozvao svojom milošću još prije mojega rođenja , svidjelo
da mi objavi svojega Sina kako bih ga naviještao među poganima , nisam se savjetovao ni s kojim čovjekom
niti sam išao u Jeruzalem k onima koji su prije mene bili apostoli , nego sam otišao u Arabiju pa se zatim vratio u Damask .
Tek nakon tri godine otišao sam Petru u Jeruzalem i ostao s njim petnaest dana .
Od apostola tada nisam više nikoga vidio osim Jakova , brata našega Gospodina .
Bog mi je svjedok da vam to ne lažem .
Otišao sam zatim u sirijske i cilicijske krajeve .
Kršćani u judejskim crkvama nisu me osobno poznavali .
Znali su samo da ljudi o meni govore : " Naš progonitelj sada propovijeda vjeru koju se trudio zatrti ! "
i slavili su Boga zbog mene .
Nakon četrnaest godina vratio sam se u Jeruzalem s Barnabom , a sa sobom sam poveo i Tita .
Otišao sam onamo jer me je Bog tako uputio objavom . Ondje sam posebno razgovarao s crkvenim vođama . Htio sam da razumiju što propovijedam poganima . Želio sam biti siguran da se oni s time slažu kako moj trud za Gospodina ne bi bio uzaludan .
Oni su se složili sa mnom . Nisu čak zahtijevali ni da se moj pratilac Tit obreže iako je Grk .
Ne bi to nitko ni spominjao da ondje nije bilo uljeza , lažne braće koja su vrebala da nam oduzmu našu slobodu u Kristu Isusu . Pokušali su nas učiniti robovima - primorati nas da se držimo židovskih odredbi .
Ali nismo im ni trenutka popustili . Htjeli smo sačuvati istinu evanđelja među vama .
A crkveni vođe koji su bili ondje nisu imali što dodati mojemu propovijedanju . ( Iako meni nije bilo važno to što su oni vođe jer Bog na to ne gleda . )
Vidjeli su da mi je Bog povjerio propovijedanje evanđelja poganima , kao što je Petru povjerio da ga propovijeda Židovima .
Jer onaj koji je kroz Petrovu apostolsku službu djelovao među Židovima djelovao je kroz mene među poganima .
Jakov , Petar i Ivan , stupovi Crkve , prepoznali su milost koju mi je Bog ukazao i pružili nam desnicu u znak zajedništva : mi ćemo raditi među poganima , a oni među Židovima .
Jedino su nam rekli da vodimo brigu o siromasima , što sam revno i činio .
Ali kad je Petar došao u Antiohiju , pred svima sam mu se usprotivio jer je ono što je učinio zasluživalo osudu .
Kad je stigao , jeo je s kršćanima nežidovskog podrijetla . No kad su stigli neki Židovi , Jakovljevi prijatelji , nije više htio s njima jesti jer se bojao što će mu reći obrezani .
Nakon toga su i ostali kršćani židovskog podrijetla , čak i Barnaba , počeli licemjeriti slijedeći Petrov primjer .
Kad sam vidio da ne slijede istinu evanđelja , rekao sam Petru pred svima : " Kad si ti , Židov po rođenju , prestao izvršavati židovske zakone i živiš poput poganina , kako možeš pogane tjerati da se drže tih zakona ?
Ti i ja rođeni smo kao Židovi , a ne kao pogani koji se ne drže židovskoga Zakona .
Pa ipak , mi kršćani židovskog podrijetla znamo da pred Bogom nismo opravdani držimo li se zakonskih odredbi , već vjerom u Isusa Krista . Zato smo uzvjerovali u Krista Isusa , da nas Bog prihvati zbog naše vjere - a ne zato što smo bili poslušni Zakonu . Jer nitko se nikada neće spasiti vršenjem Zakona .
Ako se zato što smo željeli biti opravdani u Kristu očitovalo da smo i mi grešnici , znači li to da nas je Krist odveo u grijeh ? Zasigurno ne griješimo ne držeći se židovskoga Zakona !
Naprotiv , bit ću kriv budem li iznova gradio ono staro što sam već srušio .
Zato sam , po Zakonu , umro Zakonu da bih mogao živjeti Bogu ; raspet sam s Kristom .
Ja više ne živim , nego Krist živi u meni . Tako svoj život u ovome zemaljskom tijelu živim pouzdajući se u Sina Božjega , koji me je volio i koji je samog sebe za mene predao .
Nisam od onih koji preziru tu Božju milost . Jer da smo se mogli spasiti izvršavanjem Zakona , Krist bi za nas uzalud umro .
O nerazumni Galaćani ! Tko li vas je to začarao - vas kojima je raspeti Isus Krist bio tako jasno predočen ?
Samo mi jedno recite : jeste li Svetoga Duha primili izvršavajući odredbe Zakona ? Niste ; primili ste ga kad ste prihvatili vjeru u Krista .
Zar ste toliko bezumni da , pošto ste započeli život u Duhu , sada završavate u tjelesnosti - pokušavajući djelima ugoditi Bogu ?
Toliko ste toga pretrpjeli zbog evanđelja ! Zar je sve to bilo uzalud ?
Daje li vam Bog Svetog Duha i čini li među vama čuda zato što ste poslušni Mojsijevu zakonu ? Nipošto ! Čini to zato što vjerujete poruci o Kristu koju ste čuli .
Isto je tako " Abraham povjerovao Bogu , i Bog ga je proglasio pravednim zbog njegove vjere " .
Prava su Abrahamova djeca dakle svi oni koji iskreno vjeruju u Boga .
U Svetome pismu naviješteno je da će Bog i pogane opravdati po vjeri . Bog je to odavna navijestio Abrahamu kad je rekao : " Blagoslovit ću kroz tebe sve narode . "
Svi dakle koji vjeruju u Isusa Krista dijele s Abrahamom blagoslov koji je on primio zbog svoje vjere .
Ali koji se za opravdanje pred Bogom pouzdaju u Zakon , pod prokletstvom su jer u Svetome pismu piše : " Proklet bio svatko tko ne sluša i ne vrši sve ove zapovijedi zapisane u Božjoj knjizi Zakona . "
Iz toga je jasno da se nitko nikad ne može pred Bogom opravdati vršeći Zakon . Jer u Svetome pismu piše : " Pravednik će živjeti po vjeri . "
Zakon pak ne polazi od vjere , nego za svoje odredbe kaže : " Držite ih se pa ćete u njima naći život ! "
Krist nas je otkupio od prokletstva Zakona tako što ga je , viseći na križu , preuzeo na sebe - jer u Svetome pismu piše : " Proklet je svatko tko visi na drvetu . "
Zato Bog sada može i druge narode blagosloviti istim blagoslovom koji je obećao Abrahamu : da po vjeri prime obećanje Svetoga Duha .
Braćo draga , i kad ljudi međusobno sklope savez , on se ne poništava i ne mijenja .
Bog je dao obećanje Abrahamu i njegovu " sjemenu " , njegovu potomku . To se ne odnosi na više njih , već samo na jednoga njegova potomka - na Krista .
Želim vam reći ovo : Zakon koji je Bog dao Mojsiju 430 godina poslije nije mogao poništiti valjani Božji savez s Abrahamom .
Kad bi se baštinikom moglo postati samo držanjem Zakona , onda to ne bi bilo po Božjem obećanju . A Bog je Abrahamu dao baštinu po obećanju .
Čemu onda uopće Zakon ? Kako bi ljudima pokazao da su grešnici . Ali on je trebao trajati dok ne dođe potomak kojemu je dano Božje obećanje . Osim toga , Zakon je ljudima dan preko posrednika - preko anđela i Mojsija .
Ali kad je Bog dao obećanje Abrahamu , učinio je to sam , bez posredništva anđela ili čovjeka , jer Bog je jedan .
Proturječi li , onda , Božji zakon Božjim obećanjima ? Nipošto ! Kad bi nam Zakon mogao dati novi život , mogli bismo biti opravdani pred Bogom držeći ga se .
Ali Sveto pismo kaže da smo svi zarobljenici grijeha te da Božja obećanja možemo primiti jedino vjerujući u Isusa Krista .
Dok nismo spoznali da se vjerom u Krista možemo opravdati pred Bogom , Zakon nas je čuvao poput zatočenika za tu vjeru .
Drugim riječima : židovski zakoni bili su poput učitelja i vodiča sve dok nije došao Krist . A sada smo pred Bogom opravdani vjerom u Krista .
Otkako imamo vjeru u Krista , ne treba nam više čuvar .
Jer sad smo svi postali Božjom djecom kroz vjeru u Isusa Krista
i svi koji smo kršteni u Kristu zaodjenuti smo njime .
Nije više važno je li tko Židov ili poganin , rob ili slobodan čovjek , pa čak ni muškarac ili žena - jer svi ste jedno u Kristu Isusu .
Sada kad pripadate Kristu , svi ste prava Abrahamova djeca . Njegovi ste baštinici i sva obećanja koja mu je Bog dao pripadaju i vama .
Recimo to ovako : dok je nasljednik još dijete , ni po čemu mu nije drukčije nego robu iako sve posjeduje .
Mora se podrediti skrbnicima i upraviteljima dobara sve do punoljetnosti koju je odredio njegov otac .
Tako smo i mi , prije Kristova dolaska još malodobni , robovali prirodnim silama ovoga svijeta .
Ali kad je došlo pravo vrijeme , Bog je poslao svojega Sina rođenoga od žene i pod Zakonom
da otkupi nas koji smo bili robovi Zakonu i da nas posini .
I zato što ste Božja djeca , Bog je u vaša srca poslao Duh svojega Sina , koji vapi : " Abba ! Oče ! "
Sada više nismo robovi , nego pravi Božji sinovi i njegovi baštinici .
Dok još niste poznavali pravoga Boga , služili ste takozvanim bogovima koji po svojoj naravi i nisu bili bogovi .
Ali sada poznajete Boga ( ili bih zapravo trebao reći , Bog poznaje vas ) . Zašto se onda želite vratiti na staro i postati robovi nemoćnim i bijednim prirodnim silama ?
Brižno se trudite steći Božju naklonost pazeći na određene dane , mjesece , vremena i godine .
Bojim se za vas ! Bojim se da je sav moj trud oko vas možda bio uzaludan .
Braćo moja , molim vas da živite , poput mene , slobodni od tih stvari - jer i ja sam , poput vas pogana , postao slobodnim od Zakona . Ničim me niste pozlijedili
kad sam vam prvi put navijestio Radosnu vijest Isusa Krista , premda sam bio bolestan .
Iako vam je moje jadno tjelesno stanje bilo velika kušnja , niste me prezreli niti odbacili . Primili ste me , naprotiv , kao anđela s neba , kao Isusa Krista .
Kamo je nestalo ondašnje blaženo zajedništvo s vama ? Tada ste mi bili spremni dati sve - čak i vlastite oči da ste mogli .
Jesam li vam sada postao neprijateljem propovijedajući vam istinu ?
Ti lažni učitelji , koji se toliko trude da steknu vašu naklonost , ne čine to za vaše dobro . Žele vas odvratiti od mene da biste svoju gorljivost stavili u njihovu službu .
Dobro je biti gorljiv ako se trudite oko dobrog cilja , pogotovo onda kada ja nisam s vama .
Ali , djeco moja ! Zbog vas opet kao da osjećam porođajne boli koje neće prestati dok se Krist ne oblikuje u vama .
Tako bih želio sada biti s vama , da vam mogu blaže govoriti . Ali na ovakvu udaljenost ne znam kako to drukčije reći .
Recite mi vi , koji želite živjeti pod Zakonom : Zar ne razumijete što on zapravo kaže ?
U Svetome pismu stoji da je Abraham imao dvojicu sinova , jednoga s ropkinjom , a drugoga sa slobodnom ženom .
Ropkinjin je sin rođen po tijelu - kao plod ljudskoga pokušaja da se ostvari Božje obećanje , ali sin slobodne žene rođen je po obećanju - kao Božje ispunjenje tog obećanja .
Te su dvije žene slikovit prikaz dvaju Božjih saveza . Ropkinja Hagara predstavlja goru Sinaj , gdje su ljudi prvi put postali robovima Zakona .
Sadašnji je Jeruzalem upravo poput gore Sinaja u Arabiji jer robuje skupa sa svojom djecom .
Ali Sara , slobodna žena , predstavlja nebeski Jeruzalem . Ona je naša prava majka .
Na to je mislio Izaija kad je prorokovao : " Raduj se , nerotkinjo , koja nisi rađala ! Pocikni glasno i radosno , ti koja ne znaš za trudove . Jer nerotkinja sada ima više djece nego udana ! "
I vi ste , draga braćo i sestre , djeca obećanja poput Izaka .
Nas koji smo rođeni od Svetoga Duha progone oni koji žele da izvršavamo Zakon , baš kao što je Izaka , sina obećanja , progonio ropkinjin sin Išmael .
Ali što o tome kaže Sveto pismo ? " Otjeraj tu ropkinju i njezina sina jer ropkinjin sin ne smije biti baštinikom skupa sa sinom slobodne žene . "
Mi , braćo moja , nismo ropkinjina djeca koja bi se morala držati Zakona . Djeca smo slobodne žene i Bog nas je prihvatio zbog naše vjere .
Za tu nas je slobodu Krist oslobodio . Ustrajte u njoj i ne dopustite da vas opet upregnu u jaram ropstva Zakonu .
Slušajte me ! Ja , Pavao , kažem vam : obrežete li se da biste bili pravedni pred Bogom , uzalud će vam biti Krist .
Ponovit ću : pokušavate li steći Božju naklonost obrezanjem , morate se držati svih odredbi Mojsijeva zakona .
Jer ako se pred Bogom trudite opravdati držanjem Zakona , prekinuli ste s Kristom ! Ispali ste iz Božje milosti .
Ali mi koji živimo po Duhu nestrpljivo iščekujemo da primimo sve što je obećano nama , pred Bogom opravdanima vjerom u Krista .
Jer kad smo u Kristu Isusu , nije nimalo važno jesmo li obrezani ili nismo . Važna je vjera koja se očituje djelima u ljubavi .
Dobro ste započeli trku . Tko vas je omeo i spriječio da i dalje slijedite istinu ?
Bog sigurno nije jer vas je upravo on i pozvao na slobodu .
Dovoljno je malo zla da sve pokvari , kao što malo kvasca ukvasi sve tijesto .
Pouzdajem se u Gospodina da ćete opet misliti kao i ja . A tko vas zbunjuje , ma tko to bio , bit će za to kažnjen .
Neki govore da čak i ja propovijedam kako su obrezanje i Zakon nužni za spasenje . Da to doista propovijedam , Židovi me više ne bi progonili jer ih takva poruka , koja nije o križu , ne bi sablažnjavala .
Da barem ti učitelji koji vas uznemiruju zahtjevom da se obrežete sami sebe uškope !
Jer vi ste , draga braćo , pozvani živjeti u slobodi - ali ne da bi vam ona služila kao izlika za zadovoljavanje vlastite grešne naravi , već u slobodi da jedni drugima u ljubavi služite .
Jer sav se Zakon može sažeti u jednu jedinu zapovijed : " Ljubi svoga bližnjega kao sebe samoga ! "
Ali ako se međusobno grizete i izjedate , pazite da se međusobno ne istrijebite !
Želim , naime , reći : živite novim životom u Svetome Duhu pa nećete ugađati požudama stare , grešne naravi !
Stara , grešna narav želi činiti zlo , što se protivi Svetome Duhu . A želje Svetoga Duha protive se našoj grešnoj naravi . To je dvoje neprestano u sukobu pa ne možete neometano činiti što biste htjeli .
Kad vas vodi Sveti Duh , niste više podložni Zakonu .
Očito je kakvim djelima vodi stara , grešna narav tijela : bludnosti , nečistoći , razvratu ,
idolopoklonstvu , vračanju , neprijateljstvu , svađi , ljubomori , srdžbi , spletkarenju , razdorima i strančarenju ,
zavisti , pijankama , razuzdanim zabavama i sličnima . Još jednom ću vam ponoviti : koji tako čine , neće baštiniti Božjega kraljevstva .
Ali kada Sveti Duh nadzire naš život , donosi drukčiji rod : ljubav , radost , mir , strpljivost , blagost , dobrotu , vjernost ,
krotkost i uzdržljivost . To se ne protivi Zakonu .
Tko pripada Kristu , raspeo je strasti i požude svoje grešne , tjelesne naravi .
Ako sada živimo po Svetome Duhu , u svemu se po njemu ravnajmo !
Ne budimo umišljeni , ne izazivajmo jedni druge i ne budimo zavidni !
Braćo draga , zapadne li tko u kakav grijeh , ispravljajte ga u duhu blagosti pazeći da i sami ne podlegnete napasti !
Pomažite jedni drugima u teškoćama i nevoljama pa ćete tako ispuniti Kristov zakon .
Misli li tko da je jako važan , sam sebe zavarava jer to nije .
Neka svatko preispituje svoje postupke pa će razloga za zadovoljstvo naći u sebi , a ne uspoređujući se s drugima .
Jer svatko će nositi vlastito breme .
Koji primaju pouku Božje riječi , trebali bi sva dobra dijeliti sa svojim učiteljem .
Ne obmanjujte se - Bogu se ne možete izrugivati i olako proći . Što posijete , to ćete i žeti !
Koji žive udovoljavajući svojim grešnim željama , požet će propast i smrt . Ali koji žive da ugode Duhu , požet će u njemu vječni život .
Nemojte da vam dojadi činiti dobro jer ćemo , ne posustanemo li , požeti blagoslov kad za to dođe vrijeme .
Zato bismo , kad god nam se pokaže prilika , trebali činiti dobro svima , posebice svojoj braći i sestrama u Kristu .
Pogledajte ova velika slova . To vam sada pišem vlastitom rukom .
Ti koji vas pokušavaju primorati da se obrežete čine to samo zbog jednog razloga - ne žele da ih progone zbog učenja da ljude može spasiti samo Kristov križ .
Čak i oni koji se zalažu za obrezanje zapravo ne izvršavaju cijeli Zakon . Žele samo da se vi obrežete kako bi se mogli hvaliti time što ste njihovi učenici .
Što se mene tiče , Bože sačuvaj da bih se ponosio ičim osim križem našega Gospodina Isusa Krista . Na njemu je umrlo moje zanimanje za svijet i zanimanje svijeta za mene .
Nije više važno jesmo li obrezani ili nismo . Važno je jesmo li zaista postali novima , drukčijim ljudima .
Neka su Božje milosrđe i mir sa svima onima koji žive premao tome načelu . Oni su novi Božji Izrael .
Neka mi odsad nitko više time ne dodijava jer na tijelu nosim ožiljke koji pokazuju da pripadam Isusu .
Draga braćo , neka milost našega Gospodina Isusa Krista bude s vašim duhom ! Amen .
Dragi sveti u Efezu , uvijek odani Isusu Kristu , ovo vam piše Pavao , kojega je Bog izabrao za apostola Isusa Krista .
Želim vam milost i mir od našega Boga Oca i Gospodina Isusa Krista .
Slava neka je Bogu , Ocu našega Gospodina Isusa Krista , jer nas je , zato što pripadamo Kristu , blagoslovio svakim duhovnim blagoslovom u nebesima .
Bog nas je , još prije nego što je stvorio svijet , izabrao da u Kristu budemo sveti i bez nedostatka u njegovim očima .
Njegov je nepromjenjivi naum oduvijek bio da nas posvoji u vlastitu obitelj kroz Isusa Krista . Rado je to učinio .
Slavimo zato Boga za milost koju nam je iskazao , da pripadamo njegovu ljubljenom Sinu
u kojemu imamo otkupljenje njegovom krvlju i oproštenje grijeha po njegovoj izobilnoj milosti .
S milošću nam je obilno udijelio mudrost i razumijevanje .
Bog nam je otkrio tajni naum s Kristom , koji je odavno dobrohotno smislio .
Nakanio je sve - na nebesima i na zemlji - podložiti Kristu kad se za to napuni vrijeme .
U njemu smo i mi postali baštinicima , predodređeni prema nakani onoga koji sve čini u skladu sa svojom voljom .
Božja je nakana bila da mi , koji smo se prvi pouzdali u Krista , proslavljamo svojega slavnog Boga .
I vi ste čuli istinu , Radosnu vijest da vas Bog spašava . A kad ste povjerovali u Krista , Bog vam je dao Svetoga Duha i tako vas zapečatio da ste njegovi .
Duh je Božje jamstvo da će nam dati sve što je obećao te da nas je otkupio sebi na slavu .
Zato i ja , otkako sam čuo za vašu snažnu vjeru u Gospodina Isusa i ljubav koju iskazujete prema svetima posvuda ,
, ne prestajem zahvaljivati Bogu za vas . Stalno se molim za vas
iskajući od Boga , slavnoga Oca našega Gospodina Isusa Krista , da vam udijeli duha mudrosti i razumijevanja kako bi ga što bolje spoznali .
Molim Boga da vam srca obasja svjetlošću da možete razumjeti kakvo je bogato i slavno naslijeđe dao svojem narodu .
Molim se da razumijete nevjerojatnu silinu njegove moći za nas koji vjerujemo . Jednako je djelotvorna i silna
kao i sila koja je uskrisila Krista i posjela ga na počasno mjesto , Bogu zdesna na nebesima -
iznad svakoga poglavarstva , vlasti , moći i gospodstva ne samo u ovome svijetu nego i u svijetu koji će doći .
Bog je sve podložio Kristovoj vlasti , a njega je - iznad svih - postavio za poglavara Crkve ,
koja je njegovo Tijelo , punina Onoga koji ispunja sve u svima .
I vi ste nekoć bili mrtvi , zauvijek osuđeni zbog svojih prijestupa i grijeha .
Živjeli ste poput ostaloga svijeta , u grijehu , poslušni Sotoni , vladaru zračnih prostora . Taj je duh na djelu u srcima onih koji odbijaju poslušati Božju riječ .
Svi smo mi tako živjeli , udovoljavajući požudama tijela i prohtjevima svoje zle naravi . Po svojoj smo naravi bili predodređeni za Božji gnjev kao i ostali .
Ali Bog je tako bogat milosrđem da nas je , zaradi velike ljubavi prema nama
iako smo bili mrtvi zbog svojih grijeha , oživio s Kristom . Božjom ste milošću spašeni !
Podignuo nas je od mrtvih i posjeo nas s Kristom u nebu zato što smo njegovi ,
da bi u predstojećim vjekovima pokazao neizmjerno bogatstvo svoje milosti svojom dobrotom prema nama u Kristu Isusu .
Spašeni ste milošću , po vjeri . A i to je Božji dar . Nije vaša zasluga .
Spasenje nije nagrada za dobra djela koja smo učinili , da se nitko ne može time hvaliti .
Jer mi smo Božja stvorenja , stvoreni u Kristu Isusu da živimo čineći dobra djela koja je on za nas unaprijed pripremio .
Ne zaboravite da ste vi pogani rođenjem bili izopćenici . Židovi , ponosni na svoje obrezanje - iako im je ono mijenjalo samo tijela , ali ne i srca - nazivali su vas " neobrezanima " .
Tada ste živjeli daleko od Krista . Bili ste isključeni iz Božjega naroda , Izraela ; bili ste tuđinci za koje nije vrijedio Savez obećanja ; bili ste u svijetu bez Boga i bez nade .
Ali sada pripadate Kristu Isusu . Iako ste nekada bili daleko od Boga , sada ste mu prišli blizu - po Kristovoj krvi .
Jer sam je Krist sklopio mir između Židova i pogana učinivši nas sve jednim narodom . Srušio je zid neprijateljstva koji nas je dijelio .
Učinio je nevaljanim cijeli sustav židovskih zakona da uspostavi mir , stvarajući u sebi od Židova i pogana jednoga , novog čovjeka .
U jednom je Tijelu izmirio obje skupine s Bogom svojom smrću na križu , usmrtivši neprijateljstvo .
Došao je " navijestiti mir " vama poganima koji ste bili daleko od njega i nama Židovima koji smo mu bili blizu .
Sada svi mi , i Židovi i pogani , možemo pristupiti Ocu u jednomu , Svetom Duhu , zbog onoga što je Krist učinio za nas .
Vi pogani sada više niste tuđinci ni pridošlice , nego sugrađani svetih i Božji ukućani .
Božja ste građevina nazidana na temelju apostola i proroka , a zaglavni je kamen sam Isus Krist .
U njemu je cijela građevina čvrsto povezana i raste u sveti Hram u Gospodinu .
U njemu ste i vi pogani uzidani , dio ste građevine u kojoj Bog prebiva svojim Duhom .
Ja , Pavao , utamničen sam za Isusa Krista zbog vas pogana .
Kao što zacijelo znate , Bog mi je dao osobitu službu da vam naviještam njegovu milost .
Kao što sam već ukratko opisao , Bog mi je objavio svoj tajni naum .
Čitajući to , shvatit ćete da razumijem Otajstvo - Krista .
Bog ga nije objavio prijašnjim naraštajima , ali sada ga je po Svetom Duhu objavio svojim svetim apostolima i prorocima .
A tajna je u tome da će pogani , prema evanđelju , skupa sa Židovima biti subaštinicima , udovima istog Tijela i dionicima obećanja u Kristu Isusu .
Bog mi je svojom milošću podario da tome evanđelju služim djelotvornošću njegove sile .
Pomislite samo ! Iako to nisam ničim zaslužio , iako sam najmanji među svim svetima , ipak sam izabran da drugim narodima prenesem Radosnu vijest o neiscrpnom bogatstvu koje imaju u Kristu ;
da svakome objasnim tajnu da je Bog Spasitelj i drugih naroda , onaj koji je sve stvorio i u tajnosti sve naumio još odavno , od samoga početka .
Božja je svrha toga bila da pokaže svim Vrhovništvima i Vlastima na nebesima sve bogatstvo i raznolikost svoje mudrosti , koja će se očitovati u njegovoj Crkvi .
Taj je svoj vječni naum ostvario u našemu Gospodinu Kristu Isusu .
U njemu možemo s pouzdanjem , kroz vjeru , slobodno pristupiti Bogu .
Nemojte zato , molim vas , klonuti zbog nevolja koje zaradi vas podnosim . Ponosite se njima !
Prigibam zato koljena pred Ocem ,
Stvoriteljem svega što je na nebesima i na zemlji .
Molim se da vam iz svojega slavnog bogatstva dade da kroz Svetoga Duha ojačate svoje nutarnje biće ,
da Krist prebiva u vašim srcima po vjeri , da budete ukorijenjeni i utemeljeni u ljubavi ,
da možete potpuno razumjeti , kao i sva Božja djeca , duljinu , širinu , dubinu i visinu njegove ljubavi ,
da spoznate Kristovu ljubav , tako veliku da ju nikada nećete moći potpuno shvatiti . Tada ćete biti ispunjeni Božjom puninom .
Neka je slava Bogu ! Svojom silom koja djeluje u nama on može učiniti puno više nego što ga mi uopće možemo moliti ili zamisliti .
Neka mu je slava u Crkvi i u Kristu Isusu kroz sve naraštaje i u vijeke vjekova !
Zaklinjem vas dakle kao sužanj u Gospodinu : živite dostojno poziva kojim vas je Bog pozvao .
Budite ponizni i krotki . Podnosite jedni druge strpljivo i s ljubavlju .
Nastojte biti jedinstveni u Duhu , povezani mirom .
Svi smo mi jedno Tijelo , svi imamo jednoga Duha i svi smo pozvani k jednoj nadi .
Samo je jedan Gospodin , jedna je vjera , jedno krštenje .
Samo je jedan Bog Otac nad svima nama , koji prebiva u svima nama i djeluje kroz sve nas .
A svakomu od nas dana je milost , dar koji nam je Isus dodijelio .
Zato u Svetome pismu piše : " Uzlazeći na visinu , poveo je sa sobom zarobljenike , a ljudima je dao dare . "
Piše da je " uzišao " . To znači da je najprije sišao dolje , na zemlju .
Koji je sišao , isti je onaj koji je uzišao nad sva nebesa , da sve ispuni .
Jednima je darovao da budu apostoli ; drugima da budu proroci ; jednima da budu evanđelisti , drugima pastiri i učitelji ;
da osposobi svete da mogu služiti i izgrađivati Crkvu , Kristovo tijelo ,
sve dok ne postignemo takvo jedinstvo vjere i spoznaju Božjega Sina da postanemo zreli u Gospodinu , dok ne uzrastemo do Kristove punine .
Tada više nećemo biti poput nejačadi koju valovi bacaju amo-tamo i koju goni svaki vjetar prijevarnih ljudskih učenja , lukavština koje zavode na krivi put .
Živjet ćemo istinoljubivo , u ljubavi , te postajati sve sličnijima Kristu , koji je glava Crkve , svojega Tijela .
Njegovom skrbi cijelo tijelo savršeno pristaje skupa . Svaki ud obavlja vlastiti posao i pomaže drugim udovima rasti , pa je cijelo Tijelo zdravo te raste i živi u ljubavi .
Ovo kažem u Gospodinovo ime : zaklinjem vas da ne živite kao što žive pogani , razmišljajući isprazno .
Oni su , naime , zaslijepljeni i zamračena uma , daleko su od Božjega života jer su zatvorili svoj razum prema njemu i ne mogu shvatiti Božje putove .
Ne mare više je li što dobro ili zlo . Odali su se bludu i u pohlepi počinjaju kojekakve nečistoće .
Ali vi niste tako poučeni kad ste spoznali Krista .
Ako ste slušali o njemu i ako ste poučeni da je istina u Isusu ,
odbacite stari način života , starog čovjeka u vama kojega prijevarne požude vode u propast .
Umjesto toga , Duh mora obnoviti vaš način razmišljanja .
Morate postati novim čovjekom , stvorenim na Božju sliku - pravednim , svetim i istinoljubivim .
Odbacite zato laž i " govorite istinu jedan drugomu " jer pripadamo jedni drugima , udovi smo istoga Tijela .
" Srdite se ako morate , ali nemojte da vas srdžba odvede u grijeh ! "
Ne dajte đavlu priliku da djeluje .
Tko je krao , neka to više ne čini . Radije neka se trudi vlastitim rukama priskrbiti dobra , da ima što podijeliti s onima koji su u potrebi .
Nikakva ružna riječ neka ne prijeđe preko vaših usana . Neka sve što kažete bude dobro , na izgradnju i dobrobit onima koji vas slušaju .
Ne žalostite svojim životom Božjega Svetog Duha , kojim ste zapečaćeni za dan otkupljenja .
Klonite se svake gorčine , srdžbe , gnjeva , vike i kletve te svake opakosti !
Budite , naprotiv , jedni drugima dobrostivi i milosrdni te praštajte jedni drugima kao što je i Bog u Kristu nama oprostio .
Slijedite Božji primjer u svemu što činite jer ste njegova ljubljena djeca .
Živite u ljubavi , kao što je i Krist vas ljubio . Položio je svoj život kao žrtvu ugodnu Bogu da nas očisti od grijeha .
O bludu , kojekakvim prljavštinama i pohlepi neka među vama ne bude ni govora .
Klonite se prostota , bedastoća i prostačkih šala jer vam to ne dolikuje . Radije zahvaljujte Bogu !
Budite sigurni u ovo : u Božje Kristovo kraljevstvo neće ući nijedan bludnik , ili nečist čovjek , ili pohlepnik . Jer takvi su ljudi idolopoklonici - klanjaju se stvarima ovoga svijeta .
Nemojte da vas tko prevari ispraznim riječima jer će neposlušne ljude snaći Božji gnjev .
S takvima se nemojte čak ni družiti !
Jer iako su vam srca nekoć bila puna tame , sada ste ispunjeni Gospodnjim svjetlom pa zato tako trebate i živjeti .
Plod te svjetlosti je svaka vrsta dobrote , pravednost i istina .
Trudite se činiti što je Gospodinu ugodno .
Ne sudjelujte u jalovim djelima tame , nego ih , naprotiv , razotkrivajte !
Sramotno je i govoriti što bezbožnici potajno čine .
Ali kad ih obasja svjetlost , jasno se vidi da su te stvari zle .
Zato se kaže : " Probudi se , ti koji spavaš , i ustani od mrtvih , i Krist će ti zasvijetliti ! "
Pazite zato kako živite ! Ne kao ludi , nego kao mudri .
Koristite svaku prigodu da činite dobro jer su ova vremena zla .
Ne budite nepromišljeni , nego se trudite razumjeti što je volja Gospodnja !
Ne opijajte se vinom jer će vas to odvesti u propast , nego pustite da vas ispuni i nadzire Sveti Duh .
Govorite jedni drugima psalme , hvalospjeve i nadahnute pjesme . Pjevajte i slavite Gospodina u srcu .
Uvijek i za sve zahvaljujte Bogu Ocu u imenu našega Gospodina Isusa Krista .
Pokoravajte se jedno drugomu iz poštovanja prema Kristu .
Žene , pokoravajte se svojim muževima kao Gospodinu .
Jer muž je glava ženi kao što je i Krist , Spasitelj , glava svojemu Tijelu , Crkvi .
Kao što se Crkva pokorava Kristu , tako se i žena u svemu mora pokoravati svojemu mužu .
Muževi , ljubite svoje žene kao što je Krist ljubio Crkvu . Dao je za nju život
da ju očisti i učini svetom perući ju vodom uz Riječ ;
da ju privede preda se kao slavnu Crkvu bez ijedne mrlje ili bore , svetu , bez ijedne mane .
Muž je dakle dužan voljeti svoju ženu kao vlastito tijelo . Tko voli svoju ženu , sebe voli .
Nitko ne mrzi svoje tijelo , nego ga hrani i njeguje kao i Krist svoje Tijelo , Crkvu .
A mi smo udovi njegova Tijela !
U Svetome pismu piše : " Čovjek će ostaviti oca i majku da bi se sjedinio sa svojom ženom , i njih će dvoje biti jedno tijelo . "
Velika je to tajna i slikovit prikaz načina na koji su sjedinjeni Krist i Crkva .
Ponovno vam napominjem , neka muž ljubi svoju ženu kao samoga sebe ; a žena neka poštuje svojega muža .
Djeco , slušajte svoje roditelje jer ste Gospodinovi i jer je tako pravedno .
" Poštuj oca i majku . " To je prva od Deset Božjih zapovijedi , popraćena obećanjem :
" Da ti bude dobro i da dugo živiš na zemlji . "
A vi , očevi , ne ogorčujte svoju djecu , nego ih odgajajte Gospodnjom stegom i urazumljivanjem .
Robovi , pokoravajte se svojim gospodarima sa strahopoštovanjem i služite im iskreno , kao Kristu .
Nemojte raditi samo dok vas vide , samo da ugodite gospodaru , nego kao Kristovi robovi zdušno ispunjajte Božju volju .
Služite dragovoljno kao da služite Gospodinu , a ne ljudima .
Znajte da će Gospodin nagraditi svakoga tko čini dobro , bio on rob ili slobodan čovjek .
I vi , gospodari , također tako postupajte prema robovima . Nemojte im prijetiti . Ne zaboravite da na nebesima imate istoga Gospodara i da on nije pristran .
Budite ubuduće jaki u Gospodinu i u njegovoj silnoj moći .
Navucite svu Božju bojnu opremu da se možete suprotstaviti đavolskim lukavštinama .
Jer ne borimo se protiv ljudi od krvi i mesa , nego protiv nevidljivih zlih vladara i vlasti koji vladaju ovim našim mračnim svijetom ; protiv zloduha koji borave u nebeskim prostorima .
Zato stavite na sebe svu Božju opremu da se u zlo vrijeme uspijete oduprijeti neprijatelju i održati se kad sve nadvladate .
Stojte dakle čvrsto . Opašite svoje bokove istinom . Obucite oklop pravednosti .
Noge obujte u spremnost za evanđelje , za mir .
U svemu imajte uza se štit vjere da njime možete ugasiti vatrene strijele Zloga .
Uzmite kacigu spasenja i mač Duha , to jest Božju riječ .
Uvijek i u svakoj prigodi molite se u Svetome Duhu . Budno i ustrajno se molite za sve svete .
Molite se Bogu i za mene da mi dade prave riječi dok hrabro obznanjujem tajnu Radosne vijesti .
Sada sam , zato što ju propovijedam kao Božji poslanik , u okovima . Molite se da i dalje o njoj govorim hrabro , kako valja .
Da biste znali što je sa mnom i kako mi je , sve će vam ispričati moj voljeni brat Tihik , vjerni sluga Gospodnji .
Šaljem ga k vama baš zato da znate kako smo i da vas ohrabri .
Draga braćo , neka vam Bog dade mir , ljubav i vjeru našega Boga Oca i Gospodina Isusa Krista .
Neka je Božja milost sa svima koji ljube našega Gospodina Isusa Krista vječnom ljubavlju .
Ovo je pismo od Pavla i Timoteja , slugu Krista Isusa , svima svetima u Kristu Isusu koji su u Filipima te starješinama i đakonima .
Neka vam naš Bog Otac i Gospodin Isus Krist udijele milost i mir .
Kad god vas se sjetim , zahvaljujem Bogu !
U svakoj svojoj molitvi radosno se molim za vas
jer ste bili sudionicima navješćivanja Radosne vijesti o Kristu od prvoga dana pa sve do sada .
Siguran sam da će Bog , koji je započeo dobro djelo među vama , to djelo i dovršiti do dana kad se Isus Krist vrati .
I pravo je da tako osjećam prema vama . Nosim vas u srcu jer ste sa mnom dijelili Božju milost i kad sam bio u okovima , i u obrani i u utvrđivanju Radosne vijesti .
Bog mi je svjedok da čeznem za svima vama ljubavlju Isusa Krista .
Moja je molitva za vas da vaša ljubav još više uzraste , da rastete u znanju i razumijevanju ,
da znate odabrati najbolje . Tako ćete biti čisti od svake nečistoće i krivnje na Dan Kristova povratka ,
puni ploda pravednosti koja dolazi po Isusu Kristu .
Želim , draga braćo , da znate da je sve što mi se ovdje dogodilo pomoglo širenju Radosne vijesti
jer ovdje svi , pa čak i carska tjelesna straža , znaju da sam u okovima zbog Krista .
A i većina braće osmjelila se zbog mojih okova još neustrašivije propovijedati Božju riječ .
Neki , doduše , propovijedaju iz zavisti i nadmetanja , ali drugi zato iz dobre volje .
Propovijedaju jer me vole i jer znaju da me je Gospodin doveo ovamo da branim Radosnu vijest .
Oni drugi pak Krista navješćuju neiskreno , zaradi vlastite koristi . Misle da će mi time još više otežati okove .
Ali što onda ? Bile njihove pobude iskrene ili ne , Krist se navješćuje . Tomu se radujem . A i dalje ću se radovati
jer znam da se molite za mene , da mi pomaže Duh Isusa Krista i da ću na koncu biti spašen .
Živim u žarkoj nadi da me ništa neće smesti , nego da ću uvijek , kao i sada , biti hrabar za Krista i da će se on u meni proslaviti , živio ja ili umro za njega .
Jer za mene je život Krist , a smrt dobitak .
Ipak , ako živim u tijelu , plodonosno ću djelovati . Što onda odabrati ? Ne znam .
Razdiru me dvije želje . Želim otići i biti s Kristom . To je mnogo bolje za mene .
Ali zbog vas je potrebnije da ostanem živjeti u tijelu .
Uvjeren sam u to . Ostat ću s vama da rastete i radujete se u vjeri .
Tako ćete se , kad opet dođem k vama , imati još više razloga hvaliti onime što je Krist Isus učinio za mene .
Samo se ponašajte dostojno evanđelja tako da , došao li vas ja vidjeti ili samo slušao o vama , znam da ste postojani u jednome Duhu i da se jednodušno borite za evanđeosku vjeru
te da se ni u čemu ne strašite protivnika . To će im biti Božji znak njihove propasti , a vašega spasenja .
Jer dana vam je milost ne samo da vjerujete u Krista , nego i da trpite za njega
u istoj borbi u kojoj ste me vidjeli i za koju sada čujete da ju vodim .
Ima li dakle u Kristu kakva ohrabrenja ? Ima li utjehe u njegovoj ljubavi ? Ima li zajedništva u Duhu ? Ima li nježnosti i samilosti ?
Usrećite me onda : budite složni , volite se uzajamno , budite jednodušni u osjećajima i mislima .
Ne budite sebični ni umišljeni . Budite ponizni i smatrajte jedni druge većima od sebe .
Ne starajte se samo za vlastitu korist već i za korist drugih .
Vaše bi motrište trebalo biti jednako Isusovu .
Iako je bio Bog , nije zahtijevao svoje pravo da bude Bogom ,
nego je odložio svoju moćnu snagu i slavu te , uzevši na sebe lik sluge , postao ljudskim bićem . I kao ljudsko biće
ponizio je samoga sebe , poslušan do smrti , i to do smrti na križu .
Zato ga je Bog uzdignuo iznad svega i darovao mu ime uzvišenije od svakoga drugog imena ,
da pred Isusovim imenom prignu koljena sva bića na nebu , na zemlji i pod zemljom
i da svaki jezik prizna : " Isus Krist je Gospodin " na slavu Boga Oca .
Najdraži moji , uvijek ste bili poslušni dok sam bio s vama . Ali sada dok me nema , morate se još više , sa strahom i drhtanjem , truditi oko svojega spasenja .
Jer Bog djeluje budeći u vama želju da mu budete poslušni i dajući vam snage da činite ono što mu je ugodno .
Ma što činili , ne prigovarajte i ne svađajte se
da vas nitko ne može osuditi . Živite besprijekornim i čistim životom , kao neporočna Božja djeca usred izopačenog i pokvarenog naraštaja . Svijetlite u njihovoj tami poput zvijezda u svemiru .
Čvrsto se držite Riječi života , tako da se na dan Kristova povratka mogu ponositi da nisam uzalud trčao trku niti uzalud se trudio .
Štoviše , ako se i moja krv mora proliti poput žrtve za vašu vjeru i požrtvovno Božje djelo , sretan sam i radujem se s vama .
I vi se zato veselite i radujte sa mnom .
Nadam se da ću , bude li volja Gospodina Isusa , ubrzo poslati k vama Timoteja , da me razveseli vijestima o vama .
Nemam nikoga drugog poput njega tko bi se tako brinuo za vašu dobrobit ,
jer se svi drugi brinu samo o sebi , a ne o onomu što je Kristovo .
Ali znate da je Timotej prokušan . Pomagao mi je u naviještanju Radosne vijesti kao sin ocu .
Njega vam se nadam poslati čim doznam što će ovdje biti sa mnom .
A pouzdajem se u Gospodina da ću vam i sam ubrzo doći .
U međuvremenu mi se činilo potrebnim da vam pošaljem natrag Epafrodita , svojega brata , suradnika i suborca , kojega ste poslali da mi pomogne u potrebi .
Šaljem ga doma jer čezne za vama i jer je žalostan što ste čuli da je obolio .
Zaista je bio bolestan , gotovo je umro . Ali Bog mu se - a i meni - smilovao da me ne snađe žalost na žalost .
Zato ga što prije šaljem jer znam da ćete se razveseliti kad ga vidite , a onda ću i ja biti manje žalostan .
Primite ga dakle s ljubavlju Gospodnjom i poštujte takve ljude .
Izložio se životnoj pogibli radi Kristova djela i umalo je umro čineći za mene ono što vi niste mogli jer ste bili daleko .
I na koncu , draga braćo , radujte se u Gospodinu . Meni ne dodija pisati vam stalno isto , a za vas je sigurnije .
Čuvajte se pasa - zlih ljudi koji kažu da se morate osakatiti radi spasenja , i njihovih zlih djela .
Jer mi koji se Bogu klanjamo u Duhu jedini smo zaista obrezani . Mi se ne pouzdajemo u ljudske napore . Umjesto toga , hvalimo se onime što je za nas učinio Isus Krist .
A ako bi se itko mogao pouzdati u vlastito tijelo , mogao bih ja . Imaju li drugi razloga da se pouzdaju u vlastite napore , ja ih imam još više !
Obrezan sam kao dijete od osam dana , rođen u židovskoj obitelji čiste krvi iz Benjaminova plemena . Pravi pravcati Židov . Pripadnik farizeja .
Glede revnosti : progonio sam Crkvu . Glede pravednosti u ispunjavanju Zakona : bio sam besprijekoran .
Sve što sam nekoć smatrao vrijednim , sada smatram bezvrijednim zaradi Krista .
Štoviše , sve je bezvrijedno u usporedbi s onim najdragocjenijim : spoznajom Isusa Krista , mojega Gospodina . Sve sam drugo odbacio i sve smatram smećem da bih zadobio Krista
i postao jedno s njime . Ne pouzdajem se više u vlastitu pravednost ni u ispunjavanje Zakona , već se pouzdajem u Krista da me spasi . Jer Bog nas pred sobom opravdava našom vjerom u Krista .
Svega sam se odrekao - da zaista mogu spoznati Krista i iskusiti moćnu silu koja ga je uskrsnula , naučiti što znači trpjeti s njim i dijeliti njegovu smrt
ne bih li doživio uskrsnuće od mrtvih !
Ne kažem da sam već sve to postignuo ili da sam već postao savršenim , nego prežem da to dosegnem jer je Krist dosegnuo mene .
Ne smatram , braćo , da sam već postao kakvim trebam biti , nego da sam se sav dao na to da zaboravim ono što je iza mene i da hitim prema onomu što me čeka .
Trudim se istrčati utrku do cilja i primiti nagradu kojoj nas je Bog , kroz Krista Isusa , pozvao u nebo .
Tako mislimo svi koji smo zreli u vjeri . Ako vi drukčije mislite , Bog će to i vama objaviti .
Ali moramo biti poslušni istini koju smo spoznali .
Draga braćo , živite poput mene i učite od onih koji slijede moj uzor .
Jer sam vam prije o tomu često govorio , a i sada velim sa suzama u očima : mnogi svojim životom pokazuju da su zapravo neprijatelji Kristova križa .
Njih čeka vječna propast . Njihov je bog njihov trbuh . Ponose se sramotnim stvarima . Misle samo na ovaj zemaljski život .
Ali naša je domovina na nebesima , odakle iščekujemo da će nam doći Spasitelj , naš Gospodin Isus Krist .
On će ova naša smrtna tijela preobraziti i suobličiti ih svojemu slavnome tijelu moćnom silom kojom će sve podložiti sebi .
Draga braćo i sestre , volim vas i jedva čekam da vas vidim jer ste moja radost i nagrada za moj trud . Budite postojani u Gospodinu !
Molim Evodiju i Sintihu da se ne svađaju i da budu složne u Gospodinu .
I tebe molim , vjerni prijatelju , pomozi im jer su se silno trudile u propovijedanju Radosne vijesti skupa sa mnom , Klementom i ostalim mojim suradnicima kojih su imena zapisana u Knjizi života .
Uvijek se radujte u Gospodinu . Da ponovim : radujte se !
Neka vaša blagost bude poznata svim ljudima . Gospodin je blizu !
Ne brinite se ni za što ; radije se molite za sve ; iznesite Bogu sve svoje potrebe , sa zahvalnošću .
Tako ćete iskusiti Božji mir koji nadilazi svaki razum . On će čuvati vaša srca i vaš um u Kristu Isusu .
Na završetku , draga braćo , još samo ovo : usmjerite svoje misli na ono što je istinito , čestito i pravedno , na ono što je čisto , hvalevrijedno i kreposno .
Postupajte kao što ste naučili i čuli od mene i kao što ste mene vidjeli činiti , pa će Bog mira biti s vama .
Silno sam se razveselio u Gospodinu što opet skrbite za mene . Znam da se uvijek o meni brinete , ali neko vrijeme niste mi imali prilike pomoći .
Ne govorim to zbog oskudice . Naučio sam biti zadovoljan u svakoj prigodi .
Znam oskudijevati , a znam i obilovati . Na sve sam naviknuo : i biti sit i gladovati , i obilovati i oskudijevati .
Sve mogu u Kristu koji mi daje snagu .
Ali ipak je lijepo od vas što ste mi pomogli u nevolji .
Dobro znate da mi u početku propovijedanja evanđelja , kad sam otputovao iz Makedonije , nijedna crkva nije financijski pomogla - osim vas Filipljana .
Čak ste mi i dok sam boravio u Solunu jedanput ili dvaput poslali pomoć za moje potrebe .
Ne govorim to zato što tražim od vas dar . Želim samo da vaša nagrada bude još veća .
Sada imam svega dostatno ; čak mi i pretječe ! Namirili ste sve moje potrebe darom koji ste mi poslali po Epafroditu , tom vašom žrtvom , " ugodnim mirisom " Bogu .
A isti Bog koji se brine o meni ispunit će i sve vaše potrebe prema svojemu raskošnom bogatstvu , u Kristu Isusu .
Neka je slava našemu Bogu Ocu u vijeke vjekova ! Amen .
Pozdravite ondje pojedinačno svakoga svetoga u Kristu Isusu . Pozdravljaju vas braća koja su sa mnom .
I svi drugi sveti vas pozdravljaju , posebice oni koji rade na carevu dvoru .
Neka milost našega Gospodina Isusa bude s vašim duhom !
Ovo je pismo od Pavla , kojega je Bog odabrao da bude apostol Isusa Krista , i od našega brata Timoteja .
Kološanima , svetoj i vjernoj braći i sestrama u Isusu Kristu . Neka vam naš Bog Otac udijeli milost i mir .
Uvijek se molimo za vas i zahvaljujemo za vas Bogu Ocu našega Gospodina Isusa Krista
jer smo čuli za vašu vjeru u Isusa Krista i za vašu ljubav prema svoj svetoj braći .
Razlog vaše vjere je nada što vas čeka u nebesima . O toj ste nadi prvi put čuli kad ste čuli istinu Radosne vijesti .
Ista ta Radosna vijest koja je došla k vama proširila se cijelim svijetom . Posvuda mijenja ljudske živote , baš kao što je promijenila i vaš prvoga dana kad ste ju čuli i kad ste shvatili istinu o Božjoj milosti prema grešnicima .
Vi ste za nju čuli od Epafre , našega voljenog suradnika . On nas zastupa vjerno služeći Kristu .
On nam je i rekao za vašu ljubav prema drugima , koju vam daje Sveti Duh .
Zato se mi od dana kad smo to čuli neprestano molimo za vas , tražeći da vas Bog ispuni mudrošću i duhovnom spoznajom kako biste mogli razabrati njegovu volju ,
živjeti dostojno Gospodina i ugoditi mu , roditi svakom vrstom dobrih djela te rasti u spoznaji Boga .
Molimo se da vas Bog ojača svojom slavnom silom da možete biti postojani i strpljivi .
Da radosno možete uvijek zahvaljivati Ocu koji nas je osposobio da budemo subaštinicima svetoga Božjeg naroda koji živi u svjetlu .
Izbavio nas je od vlasti tame i prenio u Kraljevstvo svojega ljubljenog Sina .
Njegovom krvlju Bog je otkupio našu slobodu i oprostio nam grijehe .
Krist je vidljiva slika nevidljivoga Boga , prvorođenac iznad svih stvorenja .
U Kristu je stvoreno sve na nebesima i na zemlji : vidljivo i nevidljivo , kraljevi i kraljevstva , vladari i vlasti . Sve je stvoreno po njemu i za njega .
Postojao je prije svega drugoga i održava sve što postoji .
On je glava Crkve , koja je njegovo Tijelo . On je prvi od svih ustao od mrtvih , da u svemu bude prvi .
Jer se Bogu svidjelo u njemu prebivati svom puninom
i kroz njega - njegovom krvlju prolivenom na križu - pomiriti sa sobom sve na zemlji i na nebesima .
To se odnosi i na vas koji ste nekada bili daleko od njega i bili mu neprijatelji mišlju i djelima .
Ali on vas je ponovno izmirio sa sobom kroz smrt Kristova ljudskog tijela na križu . Priveo vas je u svoju nazočnost svete , neporočne i besprijekorne .
Ali morate čvrsto i postojano ustrajati u vjeri . Ne dajte se pokolebati u nadi Radosne vijesti koju ste čuli . Ona se propovijeda diljem svijeta , a mene , Pavla , Bog je postavio da joj služim .
Sada se radujem što dovršavam patnje za koje mi je Krist rekao da ću ih proći za dobro Crkve , njegova tijela .
Bog me je zadužio da služim njegovoj Crkvi naviještajući njegovu poruku vama poganima u svoj punini .
Ta je tajna bila skrivena vjekovima i naraštajima , ali sada ju je Bog očitovao njegovim svetima .
Jer Bogu se svidjelo da svojemu narodu objavi kako su bogatstvo i slava Kristova namijenjeni i vama poganima . Jer u ovome je tajna : Krist živi u vama i vaša je nada da ćete biti dionicima njegove slave .
Svima naviještamo Krista . Opominjemo i poučavamo ljude , s mudrošću koju nam je Bog dao , da svakoga učinimo zrelim u Kristu .
Da to postignem , trudim se i borim u njegovoj snazi , koja tako silno djeluje u meni .
Želim da znate koliko sam se mučio za vas , za Crkvu u Laodiceji i za sve one koji me još nisu osobno upoznali .
Želim da se njihova srca ohrabre , povezana u ljubavi , da dobiju bogatu i punu spoznaju Božje tajne : Krista .
U njemu su skrivena sva bogatstva mudrosti i spoznaje .
Govorim vam to da vas nitko ne prevari uvjerljivim riječima .
Iako sam daleko od vas , u mislima sam s vama . Veoma me raduje što živite kako treba i što je vaša vjera u Krista čvrsta .
Kako ste prihvatili Krista za Gospodina , tako nastavite s njime živjeti .
Budite u njemu ukorijenjeni pa ćete se izgrađivati i učvršćivati u vjeri kako ste i poučeni . Obilno zahvaljujte Bogu .
Nemojte da vas tko odvuče ispraznim mudrovanjem koje se temelji na ljudskim predajama i na počelima ovoga svijeta , a ne na Kristu .
Jer u Kristu doslovce prebiva sva punina božanstva ,
a vi ste ispunjeni kroz zajedništvo s njime , koji je iznad svakoga poglavarstva i vlasti u svemiru .
Kad ste došli Kristu , " obrezani " ste , ali ne tjelesno . Bio je to duhovni zahvat - " odrezana " je vaša grešna narav .
Jer s Kristom ste ukopani pri krštenju . I s njim ste uskrsnuli u novi život jer ste se pouzdali u moćnu Božju silu , koja je i Krista podignula od mrtvih .
Bili ste mrtvi zbog svojih grijeha i zbog toga što vaša grešna narav još nije bila " odrezana " . Tada vas je Bog oživio s Kristom . Oprostio nam je grijehe .
Izbrisao je zadužnicu čije su odredbe bile protiv nas . Pribio ju je na Kristov križ i uništio .
Tako je Bog razoružao zle vladare i vlasti . Javno ih je osramotio pobjedom na Kristovu križu .
Neka vas zato nitko ne osuđuje zbog jela , pića ili zbog svetkovanja blagdana , mlađaka ili subote .
Jer ta su pravila bila tek sjena prave stvarnosti - Krista .
Ne dajte da vam oni koji uživaju u lažnoj poniznosti i štovanju anđela kažu kako niste zaslužili nagradu . Takvi ljudi , oholi zbog svoje tjelesne pameti , unedogled nabrajaju pojedinosti viđenja koja su imali .
Ali ne drže se Krista , glave Tijela koje je snažno povezano i koje raste samo dobivajući hranu i snagu od Boga .
Ako ste zaista umrli s Kristom , onda vas je on oslobodio temeljnih počela ovoga svijeta . Zašto se onda , kao da još pripadate ovomu svijetu , podvrgavate propisima kao što su :
" Ne jedi ! Ne kušaj ! Ne takni ! "
Takva pravila obična su ljudska umotvorina jer se odnose na stvari koje uporabom nestaju .
Ti propisi prividno su mudri zbog samozvanog bogoštovlja , poniznosti i trapljenja tijela , ali ne pomažu čovjeku da nadvlada svoje zle misli i želje .
Uskrsnuli ste s Kristom . Zato težite za nebeskim , gdje Krist sjedi na počasnome mjestu , Bogu zdesna .
Razmišljajte o onome što u nebu ; ne provodite vrijeme baveći se zemaljskim stvarima .
Jer umrli ste s Kristom i vaš je pravi život skriven s Kristom u Bogu .
A kada se Krist , koji je naš pravi život , objavi cijelome svijetu , tada će i vi imati udjela u njegovoj slavi .
Usmrtite dakle ono zemaljsko u svojemu tijelu : blud , nečistoću , strasti , zlu požudu i pohlepu . Ne budite pohlepni za dobrim stvarima ovoga svijeta jer je to idolopoklonstvo
zbog kojega će na ljude pasti Božji gnjev .
I vi ste nekoć tako živjeli .
Ali sada od sebe odbacite gnjev , srdžbu , opakost , hulu i prostotu !
Ne lažite jedni drugima jer ste sa sebe svukli staru zlu narav i njezina zla djela .
Obukli ste na sebe posve novoga čovjeka , koji se obnavlja spoznajući svojega Stvoritelja .
Nema više ovdje ni Grka ni Židova , ni obrezana ni neobrezana , ni tuđinca ni barbara , ni roba ni slobodna čovjeka ; tu je samo Krist - koji je sve i u svima .
Vi ste sveti i ljubljeni Božji izabranici . Obucite se stoga u milosrdno srce , dobrostivost , poniznost , blagost i strpljivost .
Podnosite nedostatke drugih i praštajte onima kojima imate što zamjeriti . Kao što je Gospodin vama oprostio , tako i vi opraštajte drugima .
A najvažnije je : obucite se u ljubav ! Ona nas veže u savršeni sklad .
Neka vašim srcima upravlja Kristov mir . Udovi ste istoga tijela i zato ste pozvani živjeti u miru . Budite zahvalni !
Neka Kristova riječ u svem svojem bogatstvu prebiva u vama . Poučavajte se i opominjite međusobno sa svom mudrošću . Pjevajte Bogu psalme , hvalospjeve i duhovne pjesme sa zahvalnošću .
I ma što činili , riječju ili djelom , činite u ime Gospodina Isusa , zahvaljujući po njemu Bogu Ocu .
Žene , pokoravajte se svojim muževima kao što dolikuje u Gospodinu .
Muževi , volite svoje žene i ne budite osorni prema njima .
Djeco , slušajte u svemu roditelje jer je to ugodno Gospodinu .
Očevi , ne ogorčujte svoju djecu da ne postanu malodušna .
Robovi , budite poslušni svojim zemaljskim gospodarima u svemu . Ne trudite se da im ugodite samo dok vas vide , već uvijek tako činite , iskrena srca , u strahu Gospodnjem .
Što god činili , činite od srca , kao Gospodinu , a ne ljudima .
Znajte da ćete od Gospodina kao nagradu dobiti baštinu . Služite Gospodinu Kristu .
Tko čini nepravdu , dobit će i plaću nepravednika . U Bogu nema pristranosti !
Gospodari , postupajte pravedno i pošteno prema svojim robovima . Ne zaboravite da i vi imate Gospodara - na nebu !
Molite se ustrajno i budno , sa zahvalnošću .
Molite se i za nas , da nam Bog otvori vrata kako bismo mogli navješćivati Kristovo otajstvo zbog kojega sam u okovima
te da ga navijestim onako kako treba .
Mudro postupajte prema onima koji su vani ; ne gubite vrijeme .
Neka vaše riječi uvijek budu ljubazne , solju začinjene , da znate što kome treba reći .
Dragi brat Tihik ispričat će vam sve o meni . On vjerno služi Gospodinu skupa sa mnom .
Šaljem ga k vama upravo zato da vam ispriča kako smo i da vam utješi srce .
Šaljem vam i vjernoga , dragog brata Onezima , vašega zemljaka . On i Tihik ispričat će vam kako je ovdje .
Pozdravlja vas Aristarh , koji je sa mnom u zatvoru , te Barnabin nećak Marko , za kojega sam vas već prije uputio da ga lijepo primite dođe li k vama .
Pozdravlja vas i Isus , kojega zovemo Just . To su jedini moji suradnici na kraljevstvu Božjemu koji su židovskoga podrijetla . Oni su mi bili utjeha .
Pozdravlja vas vaš zemljak Epafra , sluga Krista Isusa . On se uvijek žarko moli za vas da , prema Božjoj volji , budete zreli i čvrsti u vjeri .
Zaista vam mogu reći da se svojski trudi za vas , kao i za kršćane u Laodiceji i u Hierapolu .
Pozdravljaju vas dragi liječnik Luka i Dema .
Pozdravite braću i sestre u Laodiceji te Nimfu i Crkvu koja se sastaje u njezinu domu .
Kad pročitate ovo pismo , neka ga pročitaju i u laodicejskoj Crkvi , a vi pročitajte ono koje sam njima napisao .
Arhipu recite da obavlja službu koju mu je Gospodin dao .
Evo i pozdrava mojom , Pavlovom rukom . Sjećajte se mojih okova . Neka je s vama Božja milost .
Ovo je pismo od Pavla , Sile i Timoteja . Crkvi u Solunu , koja je u Bogu Ocu i u Gospodinu Isusu Kristu . Neka vam je milost i mir .
Uvijek zahvaljujemo Bogu za vas i neprestano se za vas molimo .
Uvijek se pred svojim Bogom Ocem sjećamo vaših djela vjere , vašeg truda iz ljubavi te vaše postojanosti nadahnute nadom u našega Gospodina Isusa Krista .
Znamo , draga braćo i sestre , da vas je Bog izabrao za svoje .
Jer evanđelje koje smo vam donijeli nije se očitovalo samo u riječi , već i u sili Svetoga Duha , s potpunim i dubokim uvjerenjem u njegovu istinitost . A znate i da smo mi među vama živjeli kao dokaz istinitosti naše poruke .
Primili ste Riječ od Svetoga Duha s radošću unatoč velikim patnjama . U tomu ste slijedili nas i Gospodina .
Postali ste tako uzorom svim vjernicima u Makedoniji i u Ahaji .
Ne samo da je riječ Gospodnja od vas odjeknula po Makedoniji i po Ahaji , nego se o vašoj vjeri u Boga tako pročulo da o tomu više ljudima ne treba ni govoriti .
Sami pripovijedaju kako ste nas lijepo primili i kako ste se od idola obratili istinskome i živome Bogu da mu služite
te kako iščekujete da s neba ponovno dođe njegov Sin Isus , kojega je uskrisio od mrtvih i koji će nas izbaviti od strašnoga Božjega gnjeva koji je pred nama .
Znate i sami , draga braćo i sestre , da naš dolazak k vama nije bio uzaludan .
Znate da su nas prije toga u Filipima zlostavljali i izvrgnuli ruglu . Ipak smo se odvažili , pouzdajući se u Boga , propovijedati vam evanđelje , iako uz tešku borbu .
Vidite dakle da u našemu propovijedanju nema govora o zabludi , nečistim pobudama ili prijevari .
Navješćujemo Radosnu vijest upravo onako kako nam je Bog povjerio da činimo . Ne trudimo se ugoditi ljudima , nego Bogu koji proniče srca .
Nikada vas nismo pokušali pridobiti laskanjem . Bog nam je svjedok i da nikada ništa nismo činili iz pohlepe .
Nismo od ljudi tražili ni slavu - ni od vas ni od bilo koga drugoga .
Mogli smo od vas kao Kristovi apostoli što i zahtijevati , ali nismo . Bili smo prema vama blagi poput majke koja s ljubavlju njeguje svoju djecu .
Toliko smo vas voljeli da smo vam htjeli predati ne samo Božju Radosnu vijest nego i vlastiti život .
Pa sjećate se , draga braćo i sestre , našega teškog truda i umora ! Dok smo vam propovijedali evanđelje , radili smo noću i danju da nikomu od vas ne budemo na teret .
I vi i Bog ste nam svjedoci da smo se sveto , pravedno i besprijekorno vladali prema vama vjernicima .
Postupali smo prema svakomu od vas kao otac prema vlastitoj djeci .
Poticali smo vas , hrabrili i zaklinjali da živite životom dostojnim Boga koji vas je pozvao u svoje kraljevstvo da s njime dijelite njegovu slavu .
Zato bez prestanka zahvaljujemo Bogu što Božju poruku koju smo vam navijestili niste primili kao ljudsku , nego kao Božju riječ , što ona uistinu i jest . A ona djeluje u vama koji vjerujete .
Vi ste , draga braćo , pretrpjeli od svojih sunarodnjaka progonstvo te ste tako prošli jednako kao i članovi Božjih kršćanskih crkava u Judeji , koje su zbog vjere u Krista Isusa progonili njihovi vlastiti sunarodnjaci , Židovi .
Oni su poubijali vlastite proroke , pa čak i Gospodina Isusa . Nas su žestoko progonili . Ne trude se ugoditi Bogu i neprijatelji su svim ljudima
jer nam priječe propovijedati poganima da se oni ne bi spasili . Navršili su tako mjeru svojih zlodjela . Navukli su na sebe najveći Božji gnjev .
Draga braćo , pošto smo zakratko bili odvojeni od vas ( ali ne i srcem ) , vruće smo čeznuli za vama te smo pokušali doći da vas vidimo .
Zaista smo nastojali doći k vama , ja Pavao i više puta , ali Sotona nas je spriječio .
Tko će , na koncu , biti naša nada i radost , naš ponos i naša nagrada pred našim Gospodinom Isusom kada opet dođe ?
Vi ste naša slava i naša radost .
Kad to više nismo mogli izdržati , odlučili smo da ja sam ostanem u Ateni ,
a brata Timoteja , Božjega suradnika na Kristovu evanđelju , poslali smo da vas učvrsti i ohrabri u vjeri
da se nitko ne pokoleba u tim nevoljama . I sami znate da se one nama događaju .
Dok smo bili među vama , unaprijed smo vas upozoravali da će biti takvih nevolja , koje su se , kao što znate , i dogodile .
Zato više nisam mogao izdržati pa sam poslao Timoteja da dozna kako stojite u vjeri . Bojao sam se da vas je možda nije zaveo Napasnik te da naš trud nije bio uzaludan .
A Timotej se upravo vratio od vas i donio nam veselu vijest o vašoj vjeri i ljubavi . Kaže da nas se još rado sjećate i da čeznete vidjeti nas koliko i mi vas .
Zato smo se , braćo , vašom čvrstom vjerom utješili u svoj našoj tjeskobi i nevolji .
Vaša čvrsta postojanost u Gospodinu vratila nas je u život .
Kako da dovoljno zahvalimo Bogu za vas , za svu radost koju zbog vas osjećamo pred njim ?
Danju i noću se neprestano molimo Bogu da nam dopusti ponovno vas posjetiti , da možemo , ako je potrebno , u čemu upotpuniti vašu vjeru .
Da hoće sam naš Bog Otac i Gospodin Isus upraviti naš put prema vama !
A vama neka Gospodin podari da rastete i obilujete u međusobnoj ljubavi kao što mi obilujemo ljubavlju prema vama .
Tako će vam srca biti snažna , besprijekorna i sveta kad stanete pred našega Boga Oca na dan dolaska našega Gospodina Isusa Krista s njegovim svetima .
Na koncu , draga braćo i sestre , zaklinjemo vas u imenu Gospodina Isusa da živite životom ugodnim Bogu kao što smo vas poučili . Vi već tako i živite . Napredujte i dalje .
Znate zapovijedi koje smo vam dali u ime Gospodina Isusa .
Bog želi da budete sveti i čisti , da se uzdržavate od grijeha bluda .
Tako će svatko od nas znati nadzirati svoje tijelo u svetosti i časti ,
a ne živjeti u strasti i pohoti poput pogana koji ne poznaju Boga .
Nikada u tomu ni u čemu drugome ne varajte svojega brata kršćanina jer Gospodin se za to osvećuje , kao što sam vas već upozorio .
Jer nas Bog nije pozvao da živimo pokvarenim , već čistim životom .
Tko odbacuje ove zapovijedi , ne odbacuje čovjeka , nego Boga koji vam daje svojega Svetog Duha .
O bratskoj ljubavi koja mora vladati među Božjim narodom ne moram vam ni pisati jer vas je sam Bog poučio da volite jedni druge .
Vi zaista iskazujete veliku ljubav braći u cijeloj Makedoniji . Molimo vas ipak , draga braćo , da u tome još više napredujete .
Trudite se mirno živjeti , baviti se svojim poslom i raditi vlastitim rukama , kako smo vam zapovjedili .
Tako ćete časno živjeti pred nevjernicima i nitko vam neće trebati novčano pomagati .
Želim , braćo i sestre , da znate što će se dogoditi s umrlim kršćanima , da ne tugujete kao drugi koji nemaju nade .
Vjerujemo da je Isus umro i uskrsnuo te da će Bog , kad Isus opet dođe , s Isusom dovesti i kršćane koji su usnuli u Isusu .
Govorim vam ovo poučen izravno od Gospodina : oni od nas koji još budu živi kad se Gospodin vrati , neće preteći umrle .
Sam će Gospodin sići s neba na zapovijed , na glas arhanđela , na zov Božje trublje . Najprije će uskrsnuti umrli u Kristu .
Zatim će oni od nas koji još budu živi biti uzneseni u vis , na oblake , u susret Gospodinu , da s njime zauvijek ostanu .
Tješite se međusobno tim riječima .
A kada će se sve to dogoditi , ne trebam vam pisati
jer i sami dobro znate da će Dan Gospodnji doći neočekivano , kao tat u noći .
Dok ljudi još budu govorili : " Sve je mirno i sigurno " , snaći će ih iznenada propast kao trudnicu trudovi . I neće umaknuti .
Ali vi , braćo draga , niste u tami da bi vas dan Gospodnji zaskočio kao lopov .
Djeca ste svjetla i dana ; ne pripadate tami i noći .
Ne spavajmo zato kao ostali , već bdijmo i budimo trijezni .
Spava se i opija noću .
Ali budimo trijezni , mi koji pripadamo danu . Obucimo oklop vjere i ljubavi , stavimo kacigu - nadu spasenja .
Jer Bog nam nije namijenio svoj gnjev , nego spasenje po našemu Gospodinu Isusu Kristu ,
koji je umro za nas da možemo zauvijek živjeti s njime , zatekao nas njegov dolazak žive ili umrle .
Tješite se zato međusobno i izgrađujte jedni druge , kao što već i činite .
Molimo vas , draga braćo , da poštujete svoje starješine u djelu Gospodnjem . Oni naporno rade među vama i opominju vas .
Cijenite ih i volite zbog njihova rada . Živite u miru jedni s drugima !
Potičemo vas , braćo : opominjite lijene , hrabrite malodušne , pomažite slabima , budite strpljivi prema svima !
Pazite da tko kome ne uzvrati zlo za zlo , nego se uvijek trudite činiti dobro svima .
Uvijek se radujte !
Molite se bez prestanka !
Zahvaljujte Bogu ma što vas snašlo jer je to za vas Božja volja u Kristu Isusu .
Ne trnite Svetoga Duha .
Ne prezrite proroštva ,
nego sve provjeravajte i prihvatite što je dobro .
Klonite se svakoga zla .
Neka vas sam Bog , izvor mira , potpuno posveti i neka cijelo vaše biće - duh , dušu i tijelo - očuva besprijekornima za dolazak našega Gospodina Isusa Krista .
Vjeran je Bog koji vas je pozvao . On će to i učiniti .
Draga braćo i sestre , molite se za nas .
Pozdravite svu braću svetim cjelovom .
Zaklinjem vas u Gospodinu : pročitajte ovu poslanicu svoj braći .
Neka je milost našega Gospodina Isusa Krista sa svima vama .
Ovo je pismo od Pavla , Sile i Timoteja solunskoj Crkvi koja je u Bogu , našemu Ocu , i u Gospodinu Isusu Kristu .
Neka vam je milost i mir od Boga Oca i od Gospodina Isusa Krista .
Draga braćo i sestre , ne možemo a da uvijek ne zahvaljujemo Bogu za vas , za vašu vjeru koja jača i za vašu veliku međusobnu ljubav .
Ponosno govorimo drugim Božjim crkvama o vašoj postojanoj vjeri u progonstvima i u nevoljama koje trpite .
One su samo najava pravednoga Božjeg suda na kojemu će vas Bog proglasiti dostojnima svojega Kraljevstva za koje i trpite .
Bog će pravedno kazniti vaše progonitelje patnjom ,
a vama progonjenima , kao i nama , dati spokoj kad se s neba objavi Gospodin Isus . On će doći s moćnim anđelima
i s plamenim ognjem te donijeti osvetu onima koji ne priznaju Boga i ne žele se pokoriti Radosnoj vijesti o našemu Gospodinu Isusu Kristu .
Bit će kažnjeni vječnom propašću , zauvijek odvojeni od Gospodnjega lica i od njegove silne slave
na dan kada on dođe primiti slavu i čast od svojega svetog naroda , od svih vjernika . Među njima ste i vi jer ste povjerovali našemu svjedočanstvu o njemu .
Zato se stalno molimo za vas , da vas Bog učini dostojnima života na koji vas je pozvao i da on svojom snagom dovrši svaku vašu dobru nakanu i svako dobro djelo -
da bi zbog vas svi slavili ime našega Gospodina Isusa te da i vi budete proslavljeni u njemu po milosti našega Boga i Gospodina Isusa Krista .
A glede dolaska našega Gospodina Isusa Krista i našega okupljanja oko njega ,
ne dajte se zavesti kakvim proroštvom , riječju ili pismom o tomu kako je on već tu .
Ne dajte se prevariti . Jer taj dan neće doći prije velike pobune protiv Boga i prije nego što se pojavi čovjek bezakonja - koji će završiti u paklu .
On će se uzdignuti iznad svih bića koje ljudi štuju i nazivaju bogovima . Zasjest će u Božji hram i sebe proglasiti Bogom .
Zar se ne sjećate da sam vam o tomu govorio dok sam još bio s vama ?
Znate što ga zadržava - on može doći tek kad za to bude vrijeme .
To zlo već potajno djeluje dok se ne ukloni onaj tko ga sada zadržava .
Tada će se otkriti Bezakonik , kojega će Gospodin Isus pogubiti dahom iz svojih usta i uništiti svojim slavnim dolaskom .
Taj će Bezakonik doći da sotonskom silom čini različita lažna znamenja i čudesa .
Pokvareno će zavarati sve one koji idu u propast jer su odbili vjerovati u istinu da se spase .
Zato će im Bog poslati djelotvornu obmanu da povjeruju u laž
i da budu osuđeni svi koji nisu povjerovali istini , nego su odabrali živjeti u zlu .
A za vas uvijek zahvaljujemo Bogu , drago braćo i sestre . Gospodin vas ljubi . Zahvalni smo Bogu što vas je od početka odabrao za spasenje koje dolazi kroz posvećenje Duha i kroz vjeru u istinu .
Na spasenje vas je pozvao kad smo vam propovijedali Radosnu vijest , da sada budete dionicima slave našega Gospodina Isusa Krista .
Budite , braćo , zato postojani i držite se predaja kojima smo vas poučili osobno ili u pismu .
Neka naš Gospodin Isus Krist i naš Bog Otac , koji nas je ljubio i koji nam je po svojoj milosti dao vječnu utjehu i dobru nadu ,
utješi vaša srca i učvrsti ih u svakome dobrom djelu i riječi .
I na koncu , draga braćo i sestre , molim vas da se za mene molite : da se Božja riječ brzo širi i proslavlja kao i među vama
te da se oslobodimo pokvarenih i zlih ljudi jer svi nemaju vjere .
Ali Gospodin je zato vjeran . On će vas ojačati i sačuvati vas od Zloga .
Pouzdajemo se u Gospodina da činite i da ćete činiti kako smo vam zapovjedili .
Neka vam Gospodin dade još dublju spoznaju Božje ljubavi i postojanosti u Kristu .
A ovo vam , draga braćo i sestre , zapovijedamo u ime Gospodina Isusa Krista : klonite se svakoga brata koji besposliči i ne živi prema predaji koju smo vam dali .
Dobro znate da trebate činiti kao i mi . Dok smo bili kod vas , nismo ljenčarili
niti smo badava jeli ičiji kruh . Danonoćno smo radili samo da ne padnemo vama na teret .
Ne da na to nismo imali pravo , nego smo vam htjeli poslužiti kao uzor .
Dok smo bili među vama , zapovjedili smo : " Tko neće raditi , neka i ne jede ! "
Ipak čujemo da neki od vas besposliče , da sami ništa ne rade , nego samo zabadaju nos u tuđe poslove .
Takvima zapovijedamo u ime Gospodina Isusa Krista , štoviše zaklinjemo ih da s mirom rade i da jedu vlastiti kruh .
A vama ostalima , braćo i sestre , neka ne dodija činiti dobro .
Ne pokori li se tko ovoj našoj pismenoj zapovijedi , klonite ga se da se posrami ,
ali ne smatrajte ga neprijateljem , nego ga opominjite kao brata .
Neka vam sam Gospodin mira dade mir uvijek i u svemu . Gospodin sa svima vama !
A evo i pozdrava od mene , Pavla , napisanoga mojom rukom . Pišem ga tako u svakoj poslanici , kao znak raspoznavanja .
Neka milost našega Gospodina Isusa Krista bude nad svima vama .
Ovo je pismo od Pavla , apostola Isusa Krista , kojega je postavio naš Spasitelj Isus Krist , naša nada .
Timoteju , mojemu pravom sinu u vjeri . Neka ti Bog Otac i naš Gospodin Isus Krist podare milost , milosrđe i mir .
Kao što sam te zamolio kad sam odlazio u Makedoniju , ostani u Efezu da zapovjediš onima koji šire pogrešno učenje da to prestanu činiti .
Neka ne trate vrijeme na beskonačna nagađanja o mitovima i rodoslovljima . To više pogoduje prepirkama nego služenju Bogu u vjeri .
Zapovijedam to zato da svi budete puni ljubavi , što dolazi iz čista srca , čiste savjesti i neprijetvorne vjere .
Ali neki su učitelji zastranili i skrenuli u prazno naklapanje .
Htjeli bi biti učitelji Zakona , a ne razumiju ni ono što sami govore i što uporno tvrde .
Znamo da je Zakon dobar kad se njime služi onako kako je to Bog odredio .
Ali Bog ga nije dao zbog ljudi koji čine što je pravedno ; on je za zločince i buntovnike , za bezbožnike i grešnike , koji nisu sveti , već svjetovni , za ubojice - čak i vlastitih roditelja ,
za bludnike , homoseksualce , otmičare , varalice , lašce i sve koji čine što se protivi zdravome učenju
slavne Radosne vijesti blaženoga Boga , koji ju je meni povjerio .
Silno sam zahvalan našemu Gospodinu Kristu Isusu , koji mi je dao snagu , što me smatrao dostojnim povjerenja i što me je postavio da mu služim
iako sam prije bio hulitelj Boga , progonitelj i nasilnik .
Kako je milostiv bio naš Gospodin ! Posve me ispunio vjerom i ljubavlju u Kristu Isusu .
Ova je riječ vjerodostojna i zaslužuje da se prihvati : Krist Isus došao je na svijet spasiti grešnike - a od njih sam najgori bio ja .
Bog mi se smilovao da budem primjer kako Krist Isus ima strpljenja i s najgorim grešnicima . Tako će i ostali shvatiti da i oni mogu povjerovati u njega i imati vječni život .
Neka je slava i čast Bogu u vijeke vjekova . On je vječni , nevidljivi i besmrtni Kralj ; jedini Bog . Amen .
Timoteju , sine , stavljam ti na srce zapovijed da se držiš prijašnjih proročanstava koja se odnose na tebe i da se , ravnajući se prema njima , dobro boriš .
Čuvaj svoju vjeru u Krista i čistu savjest . Neki su ju okaljali pa su doživjeli brodolom vjere .
Među njima su Himenej i Aleksandar . Morao sam ih predati Sotoni da nauče ne huliti Boga .
Prije svega , molite se za sve ljude ; prizivajte Božju milost za njih i zahvaljujte Bogu .
Molite se i za kraljeve i za sve koji su na vlasti , da možemo živjeti u miru i spokojno , u svoj pobožnosti i svetosti .
To je dobro i ugodno našemu Bogu Spasitelju
jer on želi da se svi ljudi spase i da spoznaju ovu istinu :
jedan je Bog i jedan je posrednik između Boga i ljudi , čovjek Isus Krist ,
koji je svoj život položio kao otkupninu za sve čovječanstvo . To je poruka koju je Bog dao svijetu u pravo vrijeme .
A ja sam - istinu govorim , ne lažem - postavljen propovjednikom i apostolom , da poučavam pogane u vjeri i istini .
Želim da se muškarci , gdje god se okupljate , mole podižući čiste ruke prema Bogu , bez srdžbe i raspravljanja .
A žene neka se oblače pristojno . Neka se rese skromnošću i razborom , a ne upadljivim frizurama , zlatom , biserjem ili skupocjenom odjećom .
Žena koja se smatra vjernicom trebala bi se resiti dobrim djelima .
Neka žene slušaju pouku i uče tiho i pokorno .
Ne dopuštam da žena poučava niti da gospodari nad mužem . Neka šuti i sluša .
Jer Bog je najprije stvorio Adama , pa tek onda Evu .
I Sotona nije prevario Adama , nego Evu ; ona je prva zgriješila .
Ali Bog će ženama sačuvati život za vrijeme porođaja budu li ustrajale u vjeri , ljubavi , svetosti i razboritosti .
Dobro se kaže : želi li tko biti starješina , časnu službu želi .
Jer starješina Crkve mora biti besprijekoran . Mora biti vjeran svojoj ženi , trijezan , razborit , skroman , gostoljubiv i dobar učitelj .
Ne smije biti pijanac ni svadljivac , nego popustljiv i ljubazan , ne kao oni koji vole novac .
Mora dobro upravljati svojom obitelji , a djeca ga moraju slušati i poštivati .
Jer ako čovjek ne može upravljati vlastitom obitelji , kako će se brinuti za Crkvu ?
Starješina ne smije biti novoobraćenik da se ne bi uzoholio te pao pod đavlovu osudu .
I ljudi koji nisu iz Crkve moraju o njemu dobro govoriti da ne zapadne u đavolsku zamku i ne osramoti se .
Đakoni također moraju biti časni ljudi , a ne licemjeri . Ne smiju biti skloni prekomjernom piću ni prljavom dobitku .
Moraju biti čiste savjesti , odani sljedbenici Krista , koji je uzvišena tajna njihove vjere .
Najprije ih valja iskušati pa neka tek onda , budu li besprijekorni , obavljaju đakonsku službu .
Njihove žene također moraju biti časne , razborite i u svemu pouzdane , a ne sklone ogovaranju .
Đakon mora biti vjeran svojoj ženi te dobro upravljati svojom djecom i kućanstvom .
Jer koji dobro obavljaju đakonsku službu , stječu častan položaj i veliku sigurnost u svojoj vjeri u Isusa Krista .
Pišem ti ovo u vjeri da ću uskoro doći k tebi ,
da znaš , ako se moj dolazak odgodi , kako se ljudi trebaju ponašati u Božjoj kući , u Crkvi živoga Boga , koja je stup i uporište istine .
Ovo je , nesumnjivo , uzvišena tajna naše vjere : Krist se očitovao u tijelu , opravdao ga je Duh , vidjeli su ga anđeli i naviješten je svim narodima . U svijetu su u njega vjerovali i uznesen je na nebo .
Sveti Duh nam izričito kaže da će u posljednja vremena neki otpasti od vjere i prikloniti se prijevarnim duhovima i učenjima zloduha .
Takvi će učitelji biti licemjeri i lažljivci otupjele savjesti .
Zabranjivat će ljudima da se žene i da jedu neke vrste hrane . Ali Bog je stvorio sva jela , da ih ljudi koji su spoznali istinu jedu sa zahvalnošću .
Sve što je Bog stvorio dobro je i ništa ne treba odbaciti , već uzimati sa zahvalnošću
jer znamo da to posvećuju Božja riječ i molitva .
Objasniš li to braći , bit ćeš dobar sluga Krista Isusa ; hranit ćeš se riječima vjere i istinitoga učenja koje postojano slijediš .
Ne gubi vrijeme raspravljajući o budalastim idejama , o smiješnim mitovima i legendama . To su ionako samo uzaludne priče . Provodi , umjesto toga , vrijeme u jačanju svojeg duha .
Tjelovježba jest od neke koristi , ali pobožnost donosi potpunu korist jer joj je obećan život - i sadašnji i budući .
To je istina i zaslužuje da se prihvati .
Za nju se trudimo i borimo . Pouzdajemo se u živoga Boga , Spasitelja svih ljudi , a posebice vjernika .
Poučavaj tu istinu i trudi se da ju svi nauče .
Ne daj da te tko manje poštuje zbog tvoje mladosti . Budi uzor svim vjernicima u riječi , vladanju , ljubavi , vjeri i čistoći .
Dok ja ne dođem , posveti se čitanju Svetoga pisma Crkvi te hrabrenju i poučavanju vjernika .
Ne zanemaruj duhovni dar koji si primio po proročanstvu i polaganjem ruku starješinskog zbora .
Potpuno se tomu posveti da svi vide tvoj napredak .
Dobro pazi na sebe i pazi što poučavaš . Ostani vjeran onome što je ispravno ; tako ćeš osigurati spasenje i sebi i onima koji te slušaju .
Nikad se grubo ne obraćaj starijim ljudima , već ih opominji kao vlastitog oca , mladiće kao braću ,
starije žene kao vlastitu majku , a djevojke , u svoj čistoći , kao vlastite sestre .
Crkva se treba brinuti za udovice koje nemaju nikoga da za njih skrbi .
Ali ako imaju djecu ili unuke , njihova je prva dužnost da pokažu pobožnost u vlastitoj obitelji i da roditeljima uzvrate primljena dobročinstva . To je Bogu ugodno .
Prava udovica , koja je sasvim sama , pouzdaje se u Boga . Noću i danju traži od njega pomoć i moli se .
Ali udovica koja se odaje lagodnome životu duhovno je mrtva .
Tako im zapovjedi - da budu besprijekorne .
A ako se tko ne brine za rođake , pogotovo za svoje ukućane , taj je zanijekao svoju vjeru i gori je od nevjernika .
Ne upisujte na udovički popis nijednu udovicu ako još nema šezdeset godina ili ako nije bila vjerna mužu .
Neka ju preporučuju njezina dobra djela : da je dobro odgojila djecu , da je bila gostoljubiva , da je ponizno služila drugim kršćanima , da je pomagala nevoljnicima , da je predano činila dobra djela .
Mlađe udovice ne bi trebalo uvrstiti na popis jer će se , kad tjelesna požuda svlada njihovu odanost Kristu , htjeti opet udati .
Tako bi pak zaslužile osudu jer su prekršile prijašnji zavjet .
Osim toga će se , obilazeći po kućama , naučiti besposlici te postati brbljave i govoriti što ne bi smjele .
Zato savjetujem da se mlađe udovice opet udaju , da imaju djecu i brinu se o svojemu domu . Tako neprijatelju neće dati nikakva povoda da ih pogrđuje .
Jer neke od njih su već zastranile te slijede Sotonu .
Ima li koja vjernica udovicu među rodbinom , neka joj pomaže . Tako taj teret neće pasti na Crkvu pa će se moći brinuti za udovice koje nemaju nikoga .
Starješine su zavrijedili dvostruku čast , osobito oni koji obavljaju dvostruki posao - propovijedaju i poučavaju .
Jer u Svetome pismu piše : " Ne zavezuj usta volu koji vrši žito . " A na drugome mjestu stoji : " Radnik zaslužuje plaću . "
Ne primaj tužbu protiv starješine osim uz dva ili tri svjedoka .
One koji griješe ukori pred cijelom Crkvom da i drugi imaju straha Božjega .
Zaklinjem te pred Bogom , pred Gospodinom Isusom Kristom i pred svetim anđelima da se toga držiš i da ne činiš ništa iz pristranosti . Sa svima valja jednako postupati .
Ni na koga brzopleto ne polaži ruke da ga imenuješ za starješinu . Ne budi dionikom tuđih grijeha ! Čuvaj se čistim !
Ne pij samo vodu , već uzimaj i pomalo vina radi svojeg želuca i čestih slabosti .
Neki ljudi žive grešnim životom i svakomu je jasno da će biti osuđeni . Ali ima i takvih za čije će se grijehe doznati tek poslije .
Jednako su tako svakomu očita dobra djela nekih ljudi , ali ima i takvih o kojima će se znati tek poslije .
Kršćani koji su robovi trebaju svoje gospodare držati dostojnima časti da se ne pogrđuje Božje ime i naše učenje .
A oni koji za gospodara imaju kršćanina neka ga ne cijene manje zbog toga što su braća . Trebali bi mu još bolje služiti jer svojim trudom koriste vjerniku i ljubljenome bratu . Poučavaj tu istinu , Timoteju , i svakoga potiči da joj bude poslušan .
Zastupa li tko drukčije učenje , odbacujući zdrave riječi našega Gospodina Isusa Krista , koje su temelj pobožnog života ,
taj je ohol i neznalica koji boluje od rasprava i prepiranja . A one vode u zavist , svađu , pogrde i zla sumnjičenja .
Takvi ljudi uvijek izazivaju trvenja . Pokvarenog su uma , lišeni istine , a vjeru smatraju izvorom zarade .
Pa ipak , prava je vjera veliko bogatstvo ako je čovjek zadovoljan onime što ima .
Na ovaj svijet nismo ništa donijeli , pa ništa ne možemo ni ponijeti s njega .
Imamo li dakle dostatno odjeće i hrane , budimo time zadovoljni !
Ali ljudi koji se žele obogatiti upadaju u napast , u zamku mnogih nerazumnih i štetnih požuda koje ih strovaljuju u propast i uništenje .
Jer ljubav prema novcu korijen je svakoga zla . Ima ljudi koji su , žudeći za novcem , odlutali od vjere i sami sebi nanijeli mnogo patnje .
Ali ti si , Timoteju , Božji čovjek . Kloni se zato toga . Teži za pravednošću , pobožnošću , vjerom , ljubavlju , postojanošću i blagošću .
Bij dobru bitku vjere . Teži za vječnim životom koji ti je Bog dao i o kojemu si tako lijepo svjedočio pred brojnim svjedocima .
Zapovijedam ti pred Bogom , koji svima daje život , i pred Kristom Isusom , koji je dao lijepo svjedočanstvo pred Poncijem Pilatom :
vrši ovu zapovijed neokaljano i besprijekorno od sada pa do dolaska našega Gospodina Isusa Krista .
Jer kad za to dođe vrijeme , Krista će pokazati blaženi i jedini Vladar , Kralj kraljeva i Gospodar gospodara .
On je jedini besmrtan . Prebiva u tako sjajnom svjetlu da mu se nitko ne može približiti . Nitko ga od ljudi nije vidio niti ga može vidjeti . Njemu neka je čast i vlast uvijeke . Amen .
Bogatašima u ovome svijetu reci da ne budu bahati i da se ne pouzdaju u svoje nesigurno bogatstvo , nego u Boga koji nam sve obilno daje na uživanje .
Reci im neka svojim novcem čine dobro . Neka se bogate dobrim djelima i neka budu darežljivi , spremni s drugima podijeliti ono što im je Bog dao .
Tako će prikupiti pravo blago u nebu - jedini i siguran ulog za vječnost - te postignuti pravi život .
Timoteju , čuvaj blago koje ti je Bog povjerio . Kloni se svjetovnih i ispraznih rasprava s onima koji ti se suprotstavljaju svojim nazoviznanjem !
Neki su , pristajući uz takve , zastranili od vjere . Neka je Božja milost sa svima vama .
Ovo je pismo od Pavla , apostola Krista Isusa Božjom voljom , poslanoga da navješćuje život koji je Bog obećao po vjeri u Krista Isusa .
Mojemu ljubljenom sinu Timoteju . Neka ti naš Bog Otac i naš Gospodin Isus Krist podare milost , milosrđe i mir .
Timoteju , zahvaljujem za tebe Bogu , kojemu služim čiste savjesti kao i moji preci , dok se bez prestanka , danonoćno , molim za tebe .
Kad se sjetim tvojih suza , obuzme me čežnja da te opet vidim i da se razveselim .
Znam kakvu iskrenu vjeru u Boga imaš - kao najprije tvoja baka Loida , a zatim i tvoja mati Eunika .
Zato te molim : raspiruj duhovni dar koji ti je Bog dao kad sam na tebe položio ruke .
Jer Bog nam nije dao duha bojažljivosti , već Duha snage , ljubavi i razboritosti .
Ne srami se govoriti o našemu Gospodinu niti o meni , iako sam u zatvoru ! Budi spreman sa mnom trpjeti zaradi navješćivanja Radosne vijesti . Bog će ti za to dati snage .
On nas je spasio i pozvao nas da živimo svetim životom - ne zato što smo to svojim djelima zaslužili , nego zato što je to bio njegov naum još od vječnosti : da nam daruje svoju milost u Isusu Kristu .
Sada nam je sve to objavio dolaskom našega Spasitelja Isusa Krista , koji je skršio moć smrti i učinio da kroz Radosnu vijest zasja život i besmrtnost .
Bog me je postavio da budem propovjednik , apostol i učitelj te Radosne vijesti .
Zato i trpim ovdje u tamnici . Ali ne stidim se toga jer poznajem onoga u koga se pouzdajem i siguran sam da je on kadar sačuvati povjereno do dana svojega dolaska .
Uzor neka ti bude zdravo učenje koje si od mene čuo u vjeri i ljubavi u Kristu Isusu .
Dobro čuvaj blago koje ti je povjereno s pomoću Svetoga Duha .
Kao što znaš , svi kršćani u Maloj Aziji su me napustili - među njima i Figel i Hermogen .
Neka Gospodin milosrđem daruje Oneziforov dom jer me je često znao osvježiti svojim posjetom . Nije se sramio što sam u zatvoru .
Naprotiv , kad je došao u Rim , brižno me potražio i pronašao .
Neka mu Gospodin daruje milosrđe na dan Kristova dolaska . Znaš koliko mi je puta pomogao u Efezu .
Timoteju , sinko , jačaj u milosti koju nam daje Isus Krist !
Što si od mene čuo pred mnogim svjedocima , prenesi pouzdanim ljudima koji će to moći prenijeti drugima .
Dijeli sa mnom tegobe kao dobar vojnik Krista Isusa .
Kristov si vojnik ; ne zapleći se u svagdanje poslove jer inače nećeš moći ugoditi vojskovođi .
Pokoravaj se Božjim pravilima , baš kao sportaš koji ne može dobiti nagradu ako se propisno ne natječe .
Ratar koji naporno radi treba prvi uživati u plodovima svojega truda .
Razmisli što ti govorim . Gospodin će dati da razumiješ sve to .
Nemoj nikad zaboraviti da je Isus Krist rođen kao potomak kralja Davida i da je uskrsnuo od mrtvih . To je Radosna vijest koju naviještam .
Zbog nje trpim nevolju i okovan sam poput kakva zločinca . Ali ako sam ja okovan , Božja riječ nije .
Voljan sam sve podnijeti zaradi onih koje je Bog izabrao da postignu spasenje i vječnu slavu u Kristu Isusu .
Ove su riječi istinite : Umremo li s njim , s njim ćemo i živjeti .
Podnesemo li nevolje , kraljevat ćemo s njim . Ako ga se odreknemo , i on će se nas odreći .
Ako mu ne budemo vjerni , on će ostati vjeran jer ne može sâm sebe zanijekati .
Podsjećaj ljude na to i zaklinji ih pred Bogom da se ne prepiru . To ničemu ne koristi , a na propast je onima koji slušaju .
Marljivo se trudi da se pred Bogom pokažeš prokušanim , dobrim djelatnikom koji se nema čega stidjeti i koji točno razlaže riječ istine .
Svjetovne i isprazne rasprave izbjegavaj jer one vuku u sve veću bezbožnost .
Takve se riječi šire poput gnjileži . Takvi su Himenej i Filet .
Zastranili su od istine tvrdeći da se uskrsnuće već zbilo . Time su potkopali vjeru nekih .
Ali Božja istina stoji čvrsto poput temelja s natpisom : " Gospodin poznaje svoje " i " Tko god tvrdi da pripada Gospodinu neka se kloni zla . "
U bogatoj kući ima posuda načinjenih od zlata i srebra , ali i od drva i gline . Jedne se rabe u časne , druge u nečasne svrhe .
Bude li se dakle tko čuvao čistim od takvih govora , bit će posuda korisna Gospodaru - časna , posvećena , čista i prikladna za svako dobro djelo .
Kloni se svega što potiče mladenačke strasti ! Teži za pravednošću , vjerom , ljubavlju , mirom sa svima koji čistog srca zazivaju Gospodina .
Kloni se nerazumnih i neobuzdanih rasprava jer znaš da one završavaju svađom .
A sluga Gospodnji ne smije se svađati , nego prema svima mora biti blag . Treba biti sposoban poučavati i otrpjeti
te blago prekoriti protivnike ne bi li im Bog darovao obraćenje da spoznaju istinu .
Tada će se prenuti iz đavolske zamke grijeha u koju su bili uhvaćeni i ispunjavali njegovu volju .
I znaj , Timoteju , da će posljednja vremena biti teška
jer će ljudi biti sebični i pohlepni za novcem . Bit će oholi i hvalisavci , rugat će se Bogu , bit će neposlušni roditeljima i nezahvalni . Ništa im neće biti sveto .
Bit će tvrda srca i nikad ni u čemu neće popuštati drugima ; bit će lažljivci i stvarat će nevolje , neobuzdano će živjeti . Bit će grubi i okrutni , izrugivat će se onima koji nastoje biti dobri .
Izdavat će svoje prijatelje ; to su usijane glave , nadmene i ohole , koje će više voljeti svjetovne užitke nego štovanje Boga .
Zadržat će izvanjsko obličje pobožnosti , ali će se odreći njezine sile . Takvih se ljudi klonite .
Takvi su oni koji se uvlače u kuće i pridobivaju ženice opterećene bremenom grijeha , kojima vladaju različite strasti .
One uvijek uče , a nikako da spoznaju istinu .
Ti se učitelji bore protiv istine kao što su se Janes i Jambres suprotstavili Mojsiju . To su ljudi pokvarena uma i nevaljane vjere .
Ali neće više napredovati jer će svima postati jasno da su bezumnici , baš kao što se dogodilo Janesu i Jambresu .
Ali ti znaš što poučavam , kako živim i što mi je životni naum . Znaš moju vjeru i što sam sve propatio . Znaš moju ljubav i postojanost .
Znaš kakva sam progonstva i patnje pretrpio u Antiohiji , u Ikoniju i Listri . Ali Gospodin me iz svih izbavio .
A i svi koji hoće pobožno živjeti u Kristu Isusu bit će progonjeni .
Zli će pak ljudi i varalice napredovati iz zla u gore . Varat će druge , ali će i sami biti prevareni .
Ali ti ostani vjeran onome čemu si poučen . Znaš da u to možeš vjerovati jer znaš da možeš vjerovati onome tko te je poučio .
Odmalena poznaješ Sveto pismo , koje ti je dalo mudrost da primiš spasenje po vjeri u Krista Isusa .
Jer cijelo je Sveto pismo od Boga nadahnuto i korisno za poučavanje , za popravljanje i odgajanje u pravednosti .
Bog nas kroz njega oprema da budemo sposobni za svako djelo ljubavi .
Zaklinjem te pred Bogom i pred Kristom Isusom koji će doći suditi žive i mrtve , zaklinjem te njegovim dolaskom i njegovim kraljevstvom :
uporno propovijedaj Božju riječ bila za to prigoda ili ne . Upozoravaj ljude na grijeh , strogo ih kori , ali ih i hrabri strpljivo ih poučavajući .
Jer doći će vrijeme kad ljudi više neće htjeti slušati zdravo učenje . Povodit će se za vlastitim željama te sebi naći mnoštvo učitelja koji će im govoriti ono što će goditi njihovim ušima .
Odvraćat će uho od istine te ići za bajkama .
Ali ti budi u svemu trijezan . Podnesi patnje , propovijedaj Radosnu vijest . Ispuni u potpunosti dužnost koju ti je Bog dao .
A moja se krv već izlijeva Bogu na žrtvu . Približio se trenutak moje smrti .
Dobro sam se borio za svojega Gospodina , istrčao sam trku i ostao mu vjeran .
Pripravljen mi je vijenac pravednosti koji će mi Gospodin , pravedni sudac , dati na dan svojega dolaska . Dat će ga svima koji s ljubavlju iščekuju njegov slavni dolazak .
Požuri se što brže doći k meni .
Dema me je zbog ljubavi prema ovome svijetu ostavio i otišao u Solun . Krescencije je otišao u Galaciju , a Tit u Dalmaciju .
Tihika sam poslao u Efez .
Donesi mi , kad dođeš , kabanicu koju sam ostavio u Troadi kod Karpa . Donesi i knjige , osobito pergamene .
Kovač Aleksandar mi je nanio mnogo zla . Gospodin će mu platiti prema njegovim djelima .
I ti ga se čuvaj jer se jako protivio našemu propovijedanju .
Kad su me prvi put izveli pred sud , nitko nije bio uz mene . Svi su me napustili . Neka im Bog to ne uračuna u krivnju .
Ali Gospodin je bio sa mnom i dao mi je snage da propovijedam Radosnu vijest u svoj punini , da ju čuju svi pogani . Izbavio me iz lavljih ralja .
Gospodin će me izbaviti od svakoga zlog napada i sačuvati me za svoje nebesko kraljevstvo . Neka mu je slava uvijeke . Amen .
Pozdravi Prisku i Akvilu te Oneziforove ukućane .
Erast je ostao u Korintu , a Trofima sam bolesnoga u Miletu ostavio .
Požuri da stigneš ovamo prije zime . Pozdravljaju te Eubul , Pudencije , Lino , Klaudija i sva braća i sestre .
Neka Gospodin bude s tvojim duhom . Milost s vama !
Ovo je pismo od Pavla , Božjega sluge i apostola Isusa Krista . Poslan sam učvršćivati vjeru Božjih izabranika i poučiti ih istini da mogu pobožno živjeti .
Ta im istina daje nadu vječnog života koji im je Bog obećao prije postanka svijeta - a Bog ne može lagati .
U pravo vrijeme objavio je svoju Riječ propovijedanjem , koje je meni povjereno po zapovijedi Boga , našega Spasitelja .
Pišem Titu , mojemu pravom sinu po zajedničkoj vjeri . Neka ti Bog Otac i naš Spasitelj Isus Krist udijele milost i mir .
Ostavio sam te na Kreti da dovršiš naše djelo i da po gradovima postaviš starješine kao što sam te uputio .
Starješina mora biti besprijekoran , vjeran svojoj ženi , a djeca mu moraju biti vjernici . Nikomu ne smiju davati povoda da ih optuži za razuzdanost ili nepokornost .
Nadglednik mora živjeti besprijekorno jer je Božji upravitelj . Ne smije biti samoživ , svadljiv , pijanac , nasilnik ni sklon prljavom dobitku .
Mora biti gostoljubiv , dobrostiv , razborit , pravedan , svet i uzdržljiv .
Mora se čvrsto držati vjerodostojne riječi učenja , mora hrabriti druge i uvjeravati protivnike u zdravo učenje .
Mnogo je nepokornih , taštih govornika prijevarnih umova , osobito među Židovima ,
i takve treba natjerati da ušute . Već su cijele obitelji unesrećili poučavajući radi prljavog dobitka ono što ne bi smjeli .
Jedan od njih , njihov vlastiti prorok , za njih je rekao : " Svi su ti Krećani lašci , opake zvijeri , lijene izjelice . "
To je istina . Zato strogo kori kršćane da budu zdravi u vjeri ,
da ne prihvaćaju židovske bajke i zapovijedi ljudi koji okreću leđa istini .
Čistim ljudima sve je čisto , a okaljanima i nevjernima ništa nije čisto ; njima su i razum i savjest okaljani .
Tvrde da poznaju Boga , ali ga svojim djelima niječu . Odurna su to i buntovna stvorenja , neposobna za bilo kakvo dobro djelo .
Ali ti poučavaj životu koji je u skladu sa zdravim učenjem .
Pouči starije muškarce da budu trijezni i razboriti te zdravi u vjeri , ljubavi i strpljivosti .
Pouči starije žene da se ponašaju pobožno i predano . Ne smiju ogovarati i neka ne robuju prevelikom vinu . Radije neka budu učiteljice dobra .
Neka odgajaju mlađe žene da žive mirno , da ljube svoje muževe i djecu ,
da budu razborite i čista srca , da marljivo rade u svojim domovima , da budu dobre i poslušne muževima kako drugi zbog njih ne bi vrijeđali Božju riječ .
Mladiće također potiči da budu razumni .
Sam im budi uzor čineći dobra djela . Poučavaj zdravo i ozbiljno .
Neka ti učenje bude tako zdravo da se tvoji protivnici posrame jer nemaju što loše reći .
Robovi se u svemu moraju pokoravati svojim gospodarima i truditi se da im ugode . Ne smiju im proturječiti
niti ih potkradati , nego se moraju pokazati pouzdanima . Tako će učenje o Bogu , našem Spasitelju , učiniti privlačnim u svakom pogledu .
Objavljena je Božja milost koja donosi spasenje svim ljudima .
Odgojila nas je da se odreknemo bezbožnog života i grešnih svjetovnih požuda te da u ovome svijetu živimo uzdržljivo , pravedno i pobožno
iščekujući blaženu nadu : da se veliki Bog , naš Spasitelj Isus Krist , pojavi u slavi .
On je dao sebe umjesto nas da nas oslobodi od svakoga grijeha , da nas očisti i da budemo njegov izabrani narod koji revno čini dobra djela .
To poučavaj i opominji ljude da tako čine . Kori ih kad je to potrebno jer imaš tu vlast . Nemoj da te tko prezire !
Podsjećaj ih da se pokoravaju poglavarima i vlastima , da budu poslušni i spremni na svako dobro djelo .
Neka ni o komu ružno ne govore , neka se ne svađaju i neka budu popustljivi , vrlo blagi prema svima .
I mi smo nekoć bili nerazumni , nepokorni , zalutali u ropstvo raznih požuda i grešnih naslada . Živjeli smo u zlu i zavisti . Mrzili smo druge i oni su mrzili nas .
Ali tada nam je Bog , naš Spasitelj , iskazao svoju dobrotu i ljubav .
Spasio nas je , ali ne zbog dobrih djela koja smo činili , nego zbog svojega milosrđa . Oprao nas je od grijeha i dao nam da se rodimo u novi život po Svetome Duhu
kojega je na nas obilno izlio zbog onoga što je za nas učinio Isus Spasitelj .
Opravdao nas je svojom milošću i učinio baštinicima vječnoga života kojemu se nadamo .
Sve što sam ti rekao je istina . Hoću da to uporno tvrdiš da se oni koji su povjerovali Bogu posvete vršenju djela ljubavi . To je svima dobro i korisno .
Kloni se budalastih prepirki oko rodoslovlja , svađa i ispraznih rasprava o židovskim zakonima jer je to posve nekorisno i nevrijedno .
Izaziva li tko među vama razdor , dvaput ga opomeni . Ako ne posluša , nemojte više ništa s njim imati
jer je pokvaren i griješi te tako sam sebe osuđuje .
Kanim k tebi poslati Artemu ili Tihika . Čim stigne , požuri k meni u Nikopol jer sam ondje odlučio zimovati .
Učini sve što možeš za pravnika Zenu i Apolona na putu . Pobrini se da imaju sve što im treba .
Jer naši ljudi ne bi smjeli živjeti neplodnim životom . Moraju naučiti prednjačiti djelima ljubavi prema ljudima u potrebi .
Svi koji su sa mnom pozdravljaju vas . Pozdravi vjernike koji nas vole . Neka je Božja milost sa svima vama .
Ovo je pismo od Pavla , koji je u zatvoru zbog propovijedanja Radosne vijesti o Isusu Kristu , i od našega brata Timoteja . Pišem ga svojemu dragom suradniku Filemonu ,
našoj sestri Apiji i Arhipu koji je kao i ja borac za Krista , te Crkvi koja se sastaje u tvojemu domu .
Neka vam je milost i mir od našega Boga Oca i Gospodina Isusa Krista .
Uvijek zahvaljujem Bogu kad se molim za tebe , Filemone ,
jer čujem o tvojoj vjeri u Gospodina Isusa i o tvojoj ljubavi prema svima svetima .
Zbog svoje vjere si velikodušan i njeguješ zajedništvo . Molim se da to urodi spoznanjem svakoga dobra koje valja činiti među vama zaradi Krista .
Silno si me razveselio i utješio svojom ljubavlju , dragi brate , jer si okrijepio srca svetih .
I zato , iako ti u Kristu imam puno pravo zapovjediti što da učiniš ,
zaradi ljubavi te , kakav već jesam , radije molim - ja , Pavao , starac , sada i u zatvoru za Krista Isusa .
Molim te za Onezima , kojega smatram gotovo sinom jer je postao vjernikom za moje službe ovdje u zatvoru .
Onezim ti nekoć nije bio od koristi , ali sada je i tebi i meni vrlo koristan .
Šaljem ti ga natrag , a s njime odlazi i moje srce .
Htio sam ga zadržati ovdje da mi umjesto tebe služi u okovima koje nosim zbog evanđelja .
Ali nisam ništa htio učiniti bez tvojega pristanka jer ne želim da to dobročinstvo učiniš prisilno , već dragovoljno .
Moglo bi se reći da je Onezim od tebe nakratko otišao zato da ga zauvijek dobiješ
- ne više kao roba , nego kao ljubljenoga brata . Meni je osobito drag , a koliko će tek tebi biti - i kao rob i kao brat u Gospodinu .
Ako dakle mene smatraš drugom , primi ga kao da mene primaš .
Ako te je u čemu oštetio ili ti je dužan , upiši to meni na račun .
Ja ću ti platiti - ja , Pavao , za to osobno jamčim svojim potpisom . A ne moram ni spominjati da mi duguješ sebe !
Dragi brate , učini mi tu uslugu , Gospodinu za ljubav . Okrijepi moje srce u Kristu !
Pišem ovo posve uvjeren u tvoju poslušnost . Znam da ćeš učiniti i više nego što te molim .
Molim te , pripravi mi gostinsku sobu jer se nadam da će Bog uslišiti vaše molitve i dati da vam uskoro dođem .
Pozdravljaju te Epafra , koji je zbog Krista Isusa sa mnom u zatvoru ,
te moji suradnici Marko , Aristarh , Dema i Luka .
Neka je milost našega gospodina Isusa Krista s vašim duhom .
Bog je nekoć više puta i na mnoge načine govorio našim precima kroz proroke .
Ali u ove zadnje dane nama je progovorio kroz svojega Sina . Njega , po kojemu je sve stvorio , postavio je za baštinika svega .
Sin je odsjaj Božje slave i otisak njegova Bića . On održava svemir snagom svoje silne riječi . Pošto je umro da nas očisti od grijeha , sjeo je na počasno mjesto , zdesna veličanstvenome Bogu u nebu .
To pokazuje da je Božji Sin mnogo uzvišeniji od anđela , kao što je i ime koje je baštinio uzvišenije od njihovih imena .
Jer kome je od anđela ikada rekao : " Ti si moj Sin , danas sam ti postao Ocem . " I još : " Ja ću mu biti Otac , a on će meni biti Sin . "
A kada je predstavio svojeg prvorođenca svijetu , Bog je rekao : " Klanjajte mu se , svi anđeli Božji ! "
Bog za svoje anđele kaže da ih on čini " glasnicima brzim poput vjetra i slugama poput ognjenih plamenova . "
Ali za svojega Sina kaže : " Tvoje kraljevstvo , o Bože , traje zauvijek . Ti vladaš žezlom pravednosti .
Ti ljubiš pravednost i mrziš nepravednost . Zato te je , Bože , tvoj Bog , pomazao uljem radosti više nego ijednoga tvojeg druga . "
I još : " Gospodine , u početku si postavio temelje zemlji i nebesa su djelo tvojih ruku .
Čak će i ona nestati , ali ti ostaješ zauvijek .
Smotat ćeš ih poput starog kaputa i nestat će kao stara odjeća . Ali ti si uvijek isti ; tvojim godinama nema svršetka . "
Bog nikada nije nekom anđelu rekao : " Sjedni mi s desne strane dok ti ne bacim pod noge tvoje neprijatelje . "
Jer anđeli su samo poslužnički duhovi koje Bog šalje služiti onima koji će baštiniti spasenje .
Zato moramo paziti da se čvrsto držimo istine koje smo čuli , da nas od nje ne odvuku .
Poruka koju je Bog poslao po anđelima uvijek se pokazala istinitom te je svaki prijestup i neposluh pravedno kažnjen .
Zašto onda mislimo da možemo proći bez kazne ako zanemarimo veliko spasenje što nam ga je navijestio sam Gospodin , što su nam ga potvrdili ljudi koji su ga čuli govoriti
i što ga je Bog također posvjedočio čineći čudotvorne znake i različita čuda te dijeleći darove Svetoga Duha po svojoj volji ?
Osim toga , Bog nije anđelima podložio budući svijet o kojemu govorimo .
Jer u Svetome pismu piše : " Što je običan čovjek da misliš na njega ? Što je sin čovječji da ga pohodiš ?
Nakratko si ga učinio malo manjim od anđela , ali si ga okrunio slavom i čašću .
Sve si podložio njegovoj vlasti . " Kad mu je sve podložio , ništa mu nije ostavio nepodloženim . Ali sada još ne vidimo da je sve podloženo njegovoj vlasti .
Ipak , vidimo Isusa koji je " nakratko bio manjim od anđela " ali je sad " okrunjen slavom i čašću " jer je Božjom milošću pretrpio smrt radi svih .
I dolikovalo je da Bog - koji je sve stvorio i za koga je sve stvoreno - privede mnogu svoju djecu k slavi te da patnjama učini savršenim vođu njihova spasenja , Isusa .
Tako sada Isus i oni koje on posvećuje imaju istoga Oca . Zato ih se Isus ne srami nazivati braćom .
Jer Bogu je rekao : " Naviještat ću tvoje ime svojoj braći i sestrama , i kad se okupe na bogoštovlje , pjevat ću ti hvalospjeve . "
Poput svoje braće , i on je rekao : " Uzdat ću se u Boga " i : " Evo , ja i djeca koju je Bog dao da mi pripadaju . "
Budući da smo mi , Božja djeca , ljudska bića od krvi i mesa , Isus je također postao poput nas rodivši se u ljudskome tijelu . Jer samo kao čovjek mogao je umrijeti i smrću slomiti vlast đavla , koji je imao moć nad smrću .
Samo je tako mogao osloboditi one koji su živjeli robujući strahu od smrti .
Svi znamo da Isus nije došao pomoći anđelima , nego Abrahamovim potomcima .
Zato je Isus u svemu morao postati poput nas , braćo i sestre , da bi mogao biti naš milosrdni i vjerni Veliki svećenik pred Bogom te da bi mogao prinijeti žrtvu koja će oprati ljudske grijehe .
On , koji je i sam mnogo trpio i bio kušan , može nam pomoći u kušnjama .
Braćo sveta , vi koji ste dionici nebeskoga poziva , promotrite zato Apostola i Velikog svećenika naše vjere - Isusa .
On je bio vjeran Bogu koji ga je postavio , kao što je i Mojsije vjerno služio u svoj Božjoj kući .
Ali Isusu pripada mnogo veća slava nego Mojsiju , baš kao što graditelju pripada mnogo veća slava nego kući koju je izgradio .
Svaku je kuću netko izgradio , ali jedino je Bog stvorio sve .
Mojsije je bio vjeran u Božjoj kući , ali kao sluga koji je svjedočio o onomu što je Bog imao objaviti poslije .
Krist , vjerni Sin , upravlja cijelom njegovom kućom . A njegova smo kuća mi ako sačuvamo hrabrost i ponos nade .
Zato činite kako kaže Sveti Duh : " Čujete li danas Božji glas ,
ne budite tvrda srca prema njemu kao Izraelci kad su se pobunili , kad su iskušavali Božju strpljivost u pustinji .
Ondje su vaši preci iskušavali moje strpljenje iako su gledali moja čudesa
četrdeset godina . Zato sam se naljutio na taj naraštaj i rekao sam : ' Uvijek srcem odlutaju od mene . Ne poznaju moje putove . '
Zato se u gnjevu zakleh : ' Nikada neće ući u mjesto mojega odmora . ' "
Pazite , braćo , da ne bi u koga srce bilo opako i nevjerničko , da se ne odmetne od živoga Boga .
Opominjite svednevice jedni druge dok još traje to " danas " da ne bi tko otvrdnuo prema Bogu , zaveden grijehom !
Jer ako budemo vjerni do konca i ako se pouzdajemo u Boga čvrsto kao kad smo tek u njega povjerovali , bit ćemo Kristovim sudionicima .
Ne zaboravite upozorenje : " Čujete li danas Božji glas , ne budite tvrda srca prema njemu kao Izraelci kad su se pobunili ! "
Koji su to bili ljudi što su se pobunili protiv Boga iako su mu čuli glas ? Nisu li to oni što ih je Mojsije izveo iz Egipta ?
I tko je srdio Boga četrdeset godina ? Zar nisu oni koji su zgriješili i kojih su tjelesa popadala mrtva u pustinji ?
I o komu je Bog govorio kad se zakleo da nikada neće ući u mjesto njegova odmora ? Govorio je o onima koji su mu bili neposlušni .
Vidimo dakle da onamo nisu mogli ući zbog svoje nevjere .
Iako Božje obećanje da ćemo ući u mjesto njegova odmora još vrijedi , strahujte da se kome ne dogodi da onamo ne uspije ući .
Jer ta Radosna vijest - da je Bog pripremio mjesto odmora - naviještena je nama baš kao što je bila naviještena i njima . Ali nije im koristila jer nisu vjerovali Bogu poput onih koji su ga poslušali .
Jer samo mi koji vjerujemo možemo ući u mjesto njegova odmora . Za one koji nisu vjerovali Bog je rekao : " Zato se u gnjevu zakleh : ' Nikada neće ući u mjesto mojega odmora ' " iako je njegovo djelo dovršeno otkako je stvorio svijet .
A da je dovršeno , znamo jer se u Svetome pismu spominje sedmi dan : " Bog je sedmoga dana počinuo od svih djela koja je učinio . "
Ali na onomu mjestu veli : " Nikada neće ući u mjesto mojega odmora . "
Mjesto odmora je dakle tu da uđu oni koji trebaju ući . Ali kako oni koji su prvi čuli Radosnu vijest nisu ušli zbog nepokornosti Bogu ,
odredio je drugi dan za ulazak : " danas " . Objavio je to kroz Davida mnogo kasnije , kao što je već napisano : " Poslušajte danas Božji glas , ne budite tvrda srca prema njemu . "
To novo mjesto odmora nije Kanaan u koji ih je uveo Jošua . Jer da je tako , Bog poslije ne bi govorio o novome danu odmora .
Tako posebno mjesto odmora još očekuje Božji narod .
Koji su već ušli , odmaraju se od svojeg posla , baš kao što je i Bog učinio nakon stvaranja .
Trudimo se stoga ući u mjesto odmora da ne slijedimo uzor onih koji su propali zbog neposlušnosti .
Jer Božja je riječ uistinu živa i djelotvorna . Oštrija je od dvosjeklog mača ; prodire dotle da dijeli dušu od duha i zglobove od moždine te prosuđuje nakane i misli srca .
Nema stvorenja koje bi se pred njom moglo skriti . Sve je golo i razotkriveno pod pogledom Boga , kojemu ćemo morati položiti račun .
Isus , Božji Sin , naš je Veliki svećenik koji je otišao na nebo . Držimo se stoga svoje vjere .
Taj naš Veliki svećenik razumije naše slabosti jer je i sam proživio iste kušnje kao i mi premda im nikad nije popustio i zgriješio .
Priđimo dakle hrabro prijestolju milostivoga Boga . Primit ćemo milostivu i milosrdnu pomoć u trenucima kad nam bude potrebna .
Veliki svećenik je čovjek odabran da zastupa ljude u njihovu odnosu prema Bogu . Prinosi Bogu njihove darove i žrtve za grijehe .
Stoga što je čovjek , može suosjećati s ljudima koji griješe iz neznanja i sa zabludjelima jer je i sam podložan slabosti .
Zato mora prinositi žrtve i za svoje grijehe i za grijehe drugih .
Nitko ne može postati velikim svećenikom prisvajajući sebi tu čast . Na to ga mora pozvati Bog , baš kao što je pozvao i Arona .
Tako ni Krist nije sam sebi dodijelio tu čast da bude Velikim svećenikom . Postavio ga je Bog koji je rekao : " Ti si moj Sin , danas sam ti postao Ocem . "
Drugom mu je prilikom Bog rekao : " Ti si svećenik zauvijek i po tome sličan Melkisedeku . "
Dok je Isus živio na zemlji , sa silnim je vapajima i suzama upućivao molitve Bogu , koji ga je mogao izbaviti od smrti . Bog ga je uslišio zbog njegova strahopoštovanja .
Iako je bio Božji Sin , Isus se kroz patnju naučio poslušnosti .
Postignuvši savršenstvo , postao je darovateljem vječnoga spasenja svima koji ga slušaju .
I Bog ga je postavio da bude Velikim svećenikom poput Melkisedeka .
O tomu vam imam još mnogo toga reći , ali teško mi je to riječima protumačiti jer slabo slušate .
Dugo ste već kršćani i morali biste već poučavati druge . Umjesto toga , trebate nekoga da vas ponovno pouči temeljnim stvarima koje početnik mora naučiti o Svetome pismu . Potrebno vam je mlijeko , a ne kruta hrana .
Tko je još na mlijeku , nije napredovao u učenju o pravednosti jer je još dojenče .
A kruta je hrana za zrele , za one koji su iskustvom izvježbali ćutila za razlikovanje dobra od zla te čine dobro .
Prestanimo zato stalno iznova ponavljati temeljna znanja o Kristu . Pođimo radije dalje i sazrijevajmo u razumijevanju . Ne moramo opet počinjati ispočetka , o važnosti odvraćanja od mrtvih djela i o vjeri u Boga .
Ne trebaju vam više upute o krštenju , polaganju ruku , uskrsnuću od mrtvih i vječnome sudu .
Pođimo stoga , uz Božje dopuštenje , dalje .
Nije moguće da se ponovno obrate oni koji su već bili prosvijetljeni i okusili nebeski dar te postali dionicima Svetoga Duha ,
koji su okusili dobru Božju riječ i silu budućega svijeta ,
a zatim su otpali od Boga . Oni se ne mogu ponovno obratiti jer svojim postupcima sami iznova pribijaju Sina Božjega na križ i izvrgavaju ga ruglu .
Jer kad se zemlja natopi kišom što na nju često pada i kad rađa dobrim plodovima korisnima rataru , prima blagoslov od Boga .
Ali rastu li na njoj samo trnje i drač , odbačena je , pod prokletstvom , i bit će spaljena .
Iako tako govorimo , uvjereni smo , dragi moji , da je s vama dobro i da ste na putu spasenja .
Jer Bog nije nepravedan . Neće zaboraviti vaše djelo : da ste mu iskazali ljubav brinući se o drugoj braći , što i sada činite .
Žarka nam je želja da sve do konca budete tako gorljivi da se ispuni vaša nada .
Tako nećete duhovno otupjeti i postati ravnodušnima , nego slijediti primjer onih koji su zbog svoje vjere i strpljivosti postali baštinicima Božjih obećanja .
Kad je Bog Abrahamu dao obećanje , kako se nije imao zakleti kime većim , zakleo se samim sobom :
" Izobilno ću te blagosloviti i dat ću ti brojne potomke . "
Abraham je strpljivo čekao i dočekao da Bog ispuni obećanje .
Ljudi se uvijek zaklinju nekime tko je veći od njih te tako zakletvom , kao potvrdom istine , završavaju svaku raspravu .
Bog je zakletvom zajamčio baštinicima svojih obećanja da neće promijeniti odluku .
Bog nam je dao svoje obećanje i svoju zakletvu . To dvoje ne može se promijeniti zato što Bog ne može prevariti . Stoga se mi koji smo se njemu utekli možemo hrabro držati nade koju nam je dao .
To je pouzdanje poput čvrstog i pouzdanog sidra našim dušama . Uvodi nas iza zastora , u nebo , u Božje svetište .
Isus je onamo već ušao za nas . Postao je vječnim Velikim svećenikom , sličan Melkisedeku .
Melkisedek je bio šalemski kralj i svećenik Svevišnjega Boga . Kad se Abraham vraćao iz bitke u kojoj je pobijedio nekoliko kraljeva , Melkisedek mu je izišao u susret i blagoslovio ga .
Tada je Abraham uzeo desetinu od svega što je u ratu osvojio i dao Melkisedeku , čije ime najprije znači " Kralj pravednosti " , a zatim i " Kralj mira " , jer šalem znači " mir " .
U Svetome pismu nije zapisano ništa o njegovu ocu i majci ni o njegovu rodoslovlju , kao ni o datumima njegova rođenja i smrti . On je sličan Božjemu Sinu jer kao da zauvijek ostaje svećenikom .
Razmotrite kako je velik bio Melkisedek : veliki izraelski patrijarh Abraham priznao ga je velikim dajući mu desetinu od najboljeg plijena .
Svećenicima , Levijevim potomcima , Mojsijev je zakon nalagao da ubiru desetinu od svih , iako su im bili rođaci jer su svi bili Abrahamovi potomci .
Ali Melkisedek , koji nije bio u srodstvu s levitima , uzeo je desetinu od Abrahama , koji je imao Božje obećanje , i blagoslovio ga .
A neprijeporno je da uvijek onaj tko je veći blagoslivlja manjega .
Židovski su svećenici , iako smrtnici , primali desetinu , a za Melkisedeka Bog kao da svjedoči da još živi - jer u Svetome pismu nije zabilježeno ništa o njegovoj smrti .
Moglo bi se čak reći da su i Levijevi potomci , koji ubiru desetinu , dali Melkisedeku desetinu kroz svojega pretka Abrahama .
Jer iako se Levi tada još nije ni rodio , sjeme iz kojega je proistekao bilo je u Abrahamovu boku kad je Melkisedek od njega ubrao desetinu .
Da je levitsko svećenstvo moglo ispuniti Božju nakanu - a na njemu se temeljio Zakon - zašto bi još bilo potrebno da Bog pošalje drukčijeg svećenika , sličnoga Melkisedeku , a ne iz Aronova reda ?
Ako se mijenja svećenstvo , mora se promijeniti i zakon koji će to omogućiti .
Jer taj o kojemu je riječ pripada drugom plemenu , pripadnici kojega ne služe za oltarom .
Jasno je , naime , da je naš Gospodin podrijetlom iz Judina plemena , koje Mojsije nikad nije spomenuo u svezi sa svećenstvom .
Promjena u Božjemu zakonu još je očitija zbog činjenice da je postavljen drugi svećenik , sličan Melkisedeku .
On svećenikom nije postao stoga što je zadovoljavao stari zahtjev da pripada Levijevu plemenu , već snagom neuništivog života .
Sveto pismo svjedoči o Kristu : " Ti si svećenik zauvijek i po tome sličan Melkisedeku . "
Stara zapovijed više ne vrijedi jer je bila nedjelotvorna i nekorisna .
Zakon koji je Bog dao preko Mojsija nije mogao ništa učiniti onako kako bi trebalo . Zato nam je dano nešto bolje čemu se možemo nadati , što će nas približiti Bogu .
Bog se zakleo da će Krist zauvijek biti svećenikom , što za druge svećenike nikada nije učinio .
Jedino je njemu rekao : " Gospodin se zakleo i neće to opovrgnuti : ' Ti si svećenik zauvijek . ' "
Božjom je zakletvom Isus postao jamcem boljega saveza .
U starome sustavu bilo je mnogo svećenika jer ih je smrt priječila da trajno ostanu : kad bi jedan svećenik umro , na njegovo bi mjesto došao drugi .
Ali Isus ostaje svećnikom zauvijek i njegovo svećeništvo neće proći .
Zato on jednom zauvijek može spasiti svakoga tko po njemu pristupi k Bogu . On zauvijek živi i posreduje za njih .
Takav nam veliki svećenik i treba - svet , nedužan , neokaljan grijehom . Odvojen je od grešnika i uzvišeniji od nebesa .
Ne mora svakoga dana prinositi žrtve poput drugih svećenika . Oni su to činili za vlastite grijehe , a zatim za grijehe drugih ljudi . Ali Isus je to učinio jednom zauvijek žrtvujući se na križu .
Veliki svećenici iz Mojsijeva doba bili su samo ljudi podložni slabostima . Ali nakon Zakona Bog je zakletvom na to mjesto postavio svojega Sina , zauvijek savršena .
Glavno je ovo : imamo Velikoga svećenika koji sjedi na mjestu najviše časti u nebu , zdesna Bogu .
On je bogoslužnik u svetome šatoru , na pravome mjestu bogoslužja koje nisu načinile ljudske ruke , nego Bog .
A kako svaki veliki svećenik treba prinositi darove i žrtve , i naš Veliki svećenik trebao je nešto prinijeti .
Da je on na zemlji , ne bi ni bio svećenik jer već postoje oni koji prema Mojsijevu zakonu prinose darove .
Oni služe na mjestu bogoslužja koje je samo slika , samo sjena onoga nebeskoga . Jer kad se Mojsije spremao napraviti Šator , Bog ga je upozorio : " Pazi ! Načini sve prema uzorku koji ti je pokazan na gori . "
Ali naš je Veliki svećenik dobio uzvišenije bogoslužje od onih koji služe pod starim Zakonom jer je on posrednik boljega saveza s Bogom , ozakonjenoga na boljim obećanjima .
Da je stari savez bio besprijekoran , ne bi ga trebalo zamijeniti drugim .
Ali sam mu je Bog našao zamjerku . Rekao je , naime : " Doći će dan , veli Gospodin , kad ću sklopiti novi savez s narodom Izraela i Jude .
Taj savez neće biti poput onoga što sam ga sklopio s njihovim precima kad sam ih uzeo za ruku i izveo ih iz egipatske zemlje . Nisu ostali vjerni mojem savezu i zato sam im okrenuo leđa .
Ali učinit ću novi savez s izraelskim narodom tog dana : stavit ću svoje zakone u njihovu pamet da ih mogu razumjeti , i upisat ću ih u njihova srca da ih mogu poštivati . Ja ću biti njihov Bog , a oni moj narod .
I neće više morati učiti svoje susjede niti svoju obitelj govoreći : ' Spoznaj Gospodina ! ' Svi će me , od najmanjega do najvećega , već poznavati .
Oprostit ću njihova bezakonja i nikada se više neću sjećati njihovih grijeha . "
To što Bog govori o novome savezu znači da je onaj prvi zastario . On je dakle blizu nestanka .
U prvom savezu između Boga i Izraela postojale su uredbe o bogoštovlju i svetištu , ali zemaljskome .
Bio je , naime , podignut Šator . U jednoj prostoriji , zvanoj Svetinja , nalazili su se svijećnjak , stol i prineseni kruhovi .
A u drugoj prostoriji , zvanoj Svetinja nad svetinjama , iza zavjese bili su
zlatni kadioni žrtvenik i drveni kovčeg optočen sa svih strana zlatom - Kovčeg saveza . U njemu su bili zlatna posuda s manom , Aronov štap koji je nekoć propupao i ploče Saveza na kojima su bile zapisane Božje zapovijedi .
Iznad Kovčega nalazili su se kerubini koji su predstavljali Božju slavu . Raširenim krilima zasjenjivali su poklopac Kovčega , Pomirilište . Ali nije trenutak da to potanko objašnjavamo .
Kad je sve to tako uređeno , u prvu su prostoriju redovito ulazili i iz nje izlazili svećenici obavljajući bogoslužje .
Ali u Svetinju nad svetinjama ulazio je samo veliki svećenik , i to jedanput u godini , i uvijek s krvlju koju je prinosio Bogu za oproštenje vlastitih grijeha i grijeha naroda počinjenih u neznanju .
Tim nam odredbama Sveti Duh pokazuje da ljudima nije bilo dopušteno ući u Svetinju nad svetinjama sve dok su postojali prva prostorija i cijeli sustav koji je ona predočivala .
Ta je slika i za današnje vrijeme : darovi i žrtve koje prinose svećenici ne mogu očistiti savjest ljudi koji ih donose .
Jer stari je sustav imao uredbe glede jela , pića i obrednoga pranja - izvanjskih stvari koje su vrijedile do uvođenja novoga poretka .
Krist je postao Velikim svećenikom nad svim budućim dobrima . Ušao je u uzvišeno , savršeno svetište na nebu koje nisu načinile ljudske ruke i koje ne pripada ovomu stvorenom svijetu .
Jednom zauvijek unio je u Svetinju nad svetinjama krv - ali ne krv jaraca ili junaca . Unio je onamo vlastitu krv i tako nam pribavio otkupljenje za vječnost .
Ako su u starome sustavu poškropljena krv jaraca i junaca te posuti pepeo junice posvećivali ljudska tijela čisteći ih od obredne nečistoće ,
koliko će bolje Kristova krv očistiti našu savjest od mrtvih djela da možemo proslavljati živoga Boga ! Jer silom vječnoga Duha Krist je sebe prinio Bogu kao savršenu žrtvu za naše grijehe .
On je posrednik novoga saveza između Boga i ljudi , da svi koji su pozvani prime vječnu baštinu koju im je Bog obećao . Jer Krist je umro da ih oslobodi kazne za grijehe koje su počinili pod prvim savezom .
Umre li tko i ostavi oporuku , nitko ne može ništa dobiti dok se ne dokaže da je oporučitelj umro .
Oporuka postaje valjanom tek smrću oporučitelja .
Zato ni prvi savez nije mogao biti ustanovljen bez prolijevanja krvi .
Kad je Mojsije dao ljudima Božji zakon , uzeo je krv junaca i jaraca te ju skupa s vodom poškropio po knjizi Božjega zakona i po ljudima grančicama izopa i grimiznom vunom
govoreći : " Ova krv potvrđuje savez koji Bog sklapa s vama . "
Zatim je krvlju poškropio Šator i sve predmete koji su se rabili pri bogoslužju .
Prema Mojsijevu zakonu gotovo sve se čisti krvlju . Bez prolivene krvi nema oproštenja grijeha .
Zato su se zemaljski Šator i sve u njemu - a to su bile samo slike onoga što je na nebu - morali čistiti životinjskom krvlju . Ali ono pravo , nebesko , čisti se mnogo boljom žrtvom od životinjske krvi .
Jer Krist nije ušao u zemaljsko mjesto bogoslužja , koje je samo slika nebeskoga , nego u samo nebo , da posreduje pred Božjim licem za nas .
Nije ušao da sebe prinese mnogo puta , kao što zemaljski veliki svećenik svake godine ulazi u Svetinju nad svetinjama da prinese životinjsku krv .
I kao što je ljudima određeno samo jedanput umrijeti , a zatim dolazi sud ,
tako je i Krist samo jedanput umro , prinoseći sebe na žrtvu , da ponese grijehe mnogih ljudi . Doći će opet , ali ne da bi opet ponio grijehe . Drugi put će donijeti spasenje svima koji ga iščekuju .
Stari sustav Mojsijeva zakona bio je tek sjena budućega , a ne pravo obličje stvarnosti koju je Krist postignuo za nas . Žrtve su se u starome sustavu neprestano prinosile , godinu za godinom , ali nisu mogle savršeno očistiti ljude koji su ih prinosili .
Da su mogle , prestale bi se prinositi jer bi ljudi bili očišćeni jednom zauvijek i njihov bi osjećaj krivnje zbog grijeha nestao .
Ali bilo je upravo suprotno . Te su ih žrtve iz godine u godinu podsjećale na grijehe .
Jer krv bikova i jaraca ne može očistiti od grijeha .
Zato je Krist , kad je došao na svijet , rekao : " Nisi htio životinjsku žrtvu ni prinos , nego si mi dao tijelo .
Nisu ti bile ugodne žrtve paljenice ni okajnice .
Tada sam rekao : ' Evo , dolazim ispuniti tvoju volju , Bože , položiti svoj život , kao što u Svetome pismu piše za mene . ' "
Pošto je rekao : " Nisi htio životinjsku žrtvu ni prinos Nisu ti bile ugodne žrtve paljenice ni okajnice " ( iako je Mojsijev zakon zahtijevao takve žrtve ) ,
Krist je nastavio : " Evo , dolazim ispuniti tvoju volju , Bože , položiti svoj život , kao što u Svetome pismu piše za mene . " On dokida prvi savez da bi uspostavio drugi .
Božja je volja da postanemo svetima prihvaćajući žrtvu na koju je Isus Krist prinio svoje tijelo jednom zauvijek .
U starome je savezu svećenik stajao pred oltarom dan za danom prinoseći žrtve koje nisu mogle očistiti od grijeha .
Ali naš je Veliki svećenik , prinijevši sebe Bogu zauvijek kao jednu jedinu žrtvu za grijehe , sjeo na najuzvišenije mjesto u nebu , zdesna Bogu .
Ondje čeka da mu svi neprijatelji budu bačeni pod noge .
Tim jednim jedinim prinosom on je zauvijek učinio savršenima one koje posvećuje .
I Sveti Duh svjedoči da je tako . Rekao je :
" ' Ali tog dana učinit ću novi savez s izraelskim narodom ' , veli Gospodin : ' Stavit ću svoje zakone u njihovu pamet da ih mogu razumjeti i upisat ću ih u njihova srca da ih mogu poštivati . ' "
Dodaje zatim " Oprostit ću njihova bezakonja i nikada se više neću sjećati njihovih grijeha . "
A gdje su grijesi oprošteni , ne treba više prinositi žrtve .
Sada dakle , braćo , možemo ući u Svetinju nad svetinjama zbog Isusove krvi .
To je nov put koji daje život što nam ga je Krist otvorio svojom smrću .
Budući da imamo Velikoga svećenika koji vlada Božjom kućom ,
pristupimo Bogu iskrena srca i čvrste vjere pošto smo svoje srce očistili škropeći ga Kristovom krvlju , a tijelo oprali čistom vodom .
Držimo se čvrsto vjere koju ispovijedamo jer vjeran je onaj koji je dao obećanje .
Pazimo da se međusobno potičemo na ljubav i na dobra djela te
da ne zanemarujmo crkvene sastanke , kao što neki čine , nego da ohrabrujemo i upozoravamo jedni druge , posebice sada kad vidite da se približava dan njegova dolaska .
Ako , naime , svojevoljno griješimo pošto smo spoznali istinu , ne postoji druga žrtva koja bi odnijela te grijehe ,
već samo strašno iščekivanje Božjega suda i silnoga ognja koji će proždrijeti njegove protivnike .
Kad je tko prekršio Mojsijev zakon , na temelju iskaza dvojice ili trojice svjedoka bez samilosti su ga pogubili .
Pomislite samo koliko će strašniju kaznu zavrijediti oni koji su pogazili Božjega Sina i koji se prema njegovoj krvi Saveza odnose kao da je nečista . Takvi su ljudi uvrijedili Svetoga Duha koji donosi Božju milost njegovu narodu !
Jer poznajemo onoga koji je rekao : " Osveta je moja ; ja ću vratiti onima koji to zaslužuju . " Rekao je još : " Bog će suditi svojemu narodu ! "
Strašno je upasti u ruke živoga Boga .
Ne zaboravite one prve dane kad ste tek bili prosvijetljeni - kad ste tek čuli za Krista . Sjetite se kako ste ostali vjernima unatoč velikoj borbi i patnji .
Pokatkad su vas javno izvrgavali ruglu i tukli vas , a pokatkad ste pomagali drugima koji su to isto trpjeli .
Suosjećali ste s onima koje su zatvarali . Kad su vam oteli sve što ste imali , radosno ste to prihvatili znajući da vas u vječnosti čeka bolje i trajno .
Ne gubite dakle čvrsto pouzdanje u Gospodina . Zbog njega ćete dobiti veliku nagradu .
Trebate biti ustrajni u vršenju Božje volje . Tako ćete primiti sve što vam je Bog obećao .
Kao što piše u Svetome pismu , " Još malo , samo malo , i doći će onaj koji ima doći ; neće zakasniti !
Moj će pravednik živjeti po vjeri , a u onima koji otpadnu duša mi se neće radovati . "
No mi nismo od onih koji se odmeću od Boga i odlaze u propast . Mi vjerujemo i naše su duše spašene .
Vjera je čvrsto pouzdanje da će se dogoditi ono čemu se nadamo ; ona je dokaz stvarnosti koju ne vidimo .
Vjerom su naši praoci postignuli da ih Bog pohvali .
Vjerom znamo da je sve što postoji stvoreno Božjom zapovijedi , da je stvoreno iz nevidljivoga .
Vjerom je Abel prinio Bogu bolju žrtvu nego Kain . Bog je prihvatio Abelovu žrtvu kako bi pokazao da je on pravedan čovjek . Tako nam Abel , iako odavno mrtav , još govori zbog svoje vjere .
Zbog svoje vjere Henok je prenesen u nebo a da nije iskusio smrti ; " nestao je jer ga je Bog uzeo " . Ali prije nego što je prenesen primio je svjedočanstvo da je ugodio Bogu .
Bogu ne možete nikada udovoljiti bez vjere . Tko želi doći k Bogu , mora vjerovati da Bog postoji i da nagrađuje one koji ga iskreno traže .
Vjerom je Noa izgradio korablju da svoju obitelj spasi od potopa . Poslušao je Boga koji ga je upozorio da će se zbiti ono što se nikada prije nije dogodilo . Vjerom je osudio ostali svijet i stekao pravednost pred Bogom .
Vjerom je Abraham poslušao Boga kad ga je pozvao da ostavi dom i ode u drugu zemlju koju mu je Bog dao u baštinu . Otišao je ne znajući kamo ide .
Čak i kad je stigao u zemlju koju mu je Bog obećao , i ondje je živio po vjeri - jer bio je poput tuđinca i živio je pod šatorom , skupa s Izakom i Jakovom kojima je Bog dao isto obećanje .
Jer iščekivao je grad s vječnim temeljima , kojega je Bog graditelj i tvorac .
Vjerom je i Sara s Abrahamom mogla začeti dijete unatoč svojoj poodmakloj dobi i unatoč tomu što nije mogla imati djece . Abraham je vjerovao da će Bog održati obećanje .
Tako je od jednog Abrahama , prestara da ima djecu , nastao narod brojan poput zvijezda na nebu i neizbrojiva pijeska na morskoj obali .
Svi su ti ljudi u vjeri umrli a da nisu primili što im je Bog obećao , već su to vidjeli samo izdaleka i prihvatili priznajući da su na zemlji tuđinci i pridošlice .
A tko za sebe tako kaže , očito čezne za domovinom .
Da su mislili na zemlju iz koje su došli , mogli su se u nju vratiti .
Ali oni su se radovali boljemu mjestu , nebeskoj domovini . Zato se Bog ne srami nazvati njihovim Bogom . Pripravio im je nebeski grad .
Vjerom je Abraham prinio Izaka kao žrtvu kad ga je Bog kušao . Taj Abraham , koji je već imao Božja obećanja , bio je spreman žrtvovati vlastitog sina , Izaka ,
iako mu je Bog obećao : " Po Izaku ćeš imati potomstvo . "
Vjerovao je da Bog može Izaka , ako i umre , oživjeti . To se donekle i dogodilo jer je Izak za Abrahama bio osuđen na smrt , ali je oživio .
Vjerom je Izak blagoslovio dvojicu svojih sinova , Jakova i Ezava , pouzdajući se u Boga glede budućnosti .
Vjerom je i Jakov , već star i na umoru , blagoslovio obojicu Josipovih sinova te se poklonio Bogu oslanjajući se na štap .
Vjerom je i Josip na samrti s pouzdanjem govorio o tomu kako će Bog izvesti izraelski narod iz Egipta te zapovjedio da ponesu sa sobom i njegove kosti .
Vjerom su Mojsija roditelji , kad se rodio , skrivali tri mjeseca . Vidjeli su da im je Bog dao lijepo djetešce i nisu se bojali kraljeve naredbe .
Vjerom je Mojsije , kad je već odrastao , odbio zvati se sinom faraonove kćeri .
Radije je odabrao da bude zlostavljan skupa s Božjim narodom nego da uživa u prolaznim zadovoljstvima grijeha .
Vrednijim od egipatskog blaga smatrao je trpjeti sramotu zbog obećanoga Krista jer je gledao na nagradu koju će dobiti od Boga .
Vjerom je Mojsije otišao iz Egipta ne bojeći se kraljeva bijesa , postojano kao da pred sobom gleda nevidljivoga Boga .
Vjerom je zapovjedio izraelskome narodu da svetkuje pashalnu večeru i da poprska dovratke janjećom krvlju kako im anđeo Zatornik ne bi poubijao prvorođenu djecu .
Vjerom je izraelski narod prošao kroz Crveno more kao po suhu tlu , a Egipćani su se utopili kad su to pokušali .
Vjerom izraelskog naroda koji je sedam dana ophodio Jerihon pale su njegove zidine .
Vjerom je bludnica Rahaba jedina preživjela u tome gradu i nije poginula s nevjernicima jer je lijepo primila uhode .
Što još reći ? Predugo bi trajalo da vam potanko pričam o Gideonu , Baraku , Samsonu , Jefti , Davidu , Samuelu i prorocima .
Ti su ljudi vjerom u Boga osvajali kraljevstva , pravedno vladali i primili što im je Bog obećao . Zatvorili su lavovima ralje ,
ugasili žestinu ognja , izbjegli smrtonosnoj oštrici mača . Oporavili su se od slabosti , ojačali u boju i nagnali u bijeg tuđinske vojske .
Neke su žene zbog uskrsnuća ponovno zadobile svoje pokojne . Druge su pak vjernike mučili , ali su oni radije umrli nego da se odreknu Boga pa da ih oslobode . Pouzdavali su se da će uskrsnuti u bolji život .
Nekima su se izrugivali i bičevali ih , okivali ih i bacali u tamnice .
Neke su kamenovali , neke prepilili napola , neke ubili mačem . Neki su hodali obučeni u ovčje i kozje kožuhe . Bili su gladni , potlačeni i zlostavljani .
Svijet ih nije bio dostojan . Lutali su pustinjom i planinama , skrivali se u špiljama i jamama .
Svi su ti ljudi stekli Božju naklonost zbog svoje vjere , a nitko od njih nije primio ono što im je Bog obećao .
Jer Bog nam je svima namijenio bolje . Oni će postignuti savršenstvo , ali tek skupa s nama .
Budući da smo okruženi tolikim mnoštvom svjedoka vjere , odbacimo svako breme i grijeh koji nam smetaju , osobito grijeh koji nas tako lako zavede . Ustrajno trčimo utrku koju nam je Bog odredio !
Uprimo pogled u Isusa , Začetnika i Dovršitelja naše vjere . On je podnio smrt na križu ne mareći za sramotu , ali čekala ga je radost . Sada sjedi na najuzvišenijemu mjestu u nebu , zdesna Božjemu prijestolju .
Razmišljajte o svemu onomu što je on podnio od grešnika , svojih protivnika , da ne sustanete i da ne klonete duhom .
Još se nikad niste oduprli grijehu do krvi .
Zar ste već zaboravili Božje ohrabrujuće riječi upućene svojoj djeci ? Rekao je : " Sine moj , ne prezri opomenu Gospodnju i ne obeshrabri se kad te Bog opomene .
Jer Gospodin kori one koje voli i kažnjava one koje prihvaća za svoju djecu . "
Trpite Božju stegu jer vas Bog njome odgaja - postupa s vama kao sa svojom djecom . A ima li djeteta kojega otac ne kori ?
Ako vas Bog ne kori , kao što čini sa svom svojom djecom , onda mu niste prava , nego nezakonita djeca .
Kad su nas već naši tjelesni očevi korili i mi smo ih poštivali , nećemo li se još radije pokoriti stezi našega duhovnog Oca da postignemo vječni život ?
Jer zemaljski su nas očevi korili kratko vrijeme kako im se činilo najbolje . Ali Božja je stega uvijek za naše dobro - da postanemo dionicima njegove svetosti .
Nijedan se ukor , doduše , ne čini radošću , nego žalošću dok ga trpimo . Ali onima koji se njime odgajaju poslije donosi plod pun mira : pravednost .
Zato uspravite klonule ruke i klecava koljena .
Poravnajte staze pred sobom da se hromi ud ne iščaši , nego da ozdravi .
Trudite se sa svima živjeti u miru , čistim i svetim životom , jer koji nisu sveti , neće vidjeti Gospodina .
Pazite da tko od vas ne ostane bez Božje milosti , da ne proklija kakav korijen gorčine pa unese zabunu i mnoge zarazi .
Pazite da tko ne postane bludnikom ili bezbožnikom poput Ezava , koji je za jedan jedini obrok prodao pravo koje je imao kao prvorođeni sin .
Kada je poslije htio da ga otac blagoslovi , on to nije učinio . Bilo je prekasno za kajanje premda je gorko plakao .
Vi niste prišli opipljivoj gori , usplamtjelome ognju , tami ni oluji poput Izraelaca na gori Sinaju kad im je Bog dao Zakon .
Oni su čuli takav zvuk trublje i takvu tutnjavu izgovorenih riječi da su molili Boga da više ne govori .
Prestravila ih je Božja naredba : " Ako se makar i životinja dotakne gore , mora se kamenovati ! "
I sam se Mojsije tako prestrašio tog prizora da je rekao : " Strah me je i dršćem . "
Vi ste , naprotiv , pristupili gori Sionu i gradu živoga Boga , nebeskome Jeruzalemu , svečanome skupu bezbrojnih tisuća anđela .
Pristupili ste skupu Božjih prvorođenaca kojih su imena zapisana na nebesima . Pristupili ste samome Bogu , koji je sudac svim ljudima . Pristupili ste duhovima otkupljenika na nebu , koji su učinjeni savršenima .
Pristupili ste Isusu , posredniku novoga saveza između Boga i ljudi , škropljeničkoj krvi koja milostivo prašta , a ne traži osvetu poput Abelove .
Pazite da budete poslušni Bogu , onomu koji vam govori . Jer ako Izraelci nisu umaknuli kad su odbili slušati Mojsija , zemaljskoga glasnika , kako da umaknemo mi ako odbijemo slušati onoga koji nam govori s nebesa ?
Kad je Bog govorio sa Sinaja , njegov je glas uzdrmao zemlju . " Još jednom ću protresti ne samo zemlju nego i nebesa " , rekao je .
To znači da će ono što je zemaljsko biti uzdrmano kako bi ostalo samo ono vječno .
Budući da smo primili kraljevstvo koje se ne može uzdrmati , budimo zahvalni i ugađajmo Bogu služeći mu sa strahopoštovanjem i s predanjem .
Jer naš je Bog oganj koji proždire !
Neka vaša bratska ljubav ne umine .
Ne zanemarujte gostoljubivost jer su neki , i ne znajući , ugostili anđele !
Ne zaboravljajte uznike u zatvoru . Suosjećajte s njima kao da ste i sami ondje . Suosjećajte sa zlostavljanima kao da njihove nevolje trpite na vlastitom tijelu .
Poštujte svoj brak i budite jedni drugima vjerni u braku . Bog će sigurno osuditi sve bludnike i preljubnike .
Klonite se pohlepe za novcem , budite zadovoljni onim što imate . Jer Bog je rekao : " Nikada te neću napustiti ni iznevjeriti ! "
Zato s pouzdanjem možemo reći : " Gospodin je moj pomagač i zato se ne bojim . Što mi mogu učiniti obični smrtnici ? "
Sjećajte se svojih starješina koji su vam govorili Božju riječ . Razmišljajući o tome kako su živjeli i umrli , pouzdajte se u Boga kao i oni .
Isus Krist isti je jučer , danas i dovijeka će biti isti .
Ne dajte se zavesti raznim tuđim učenjima ! Izvor vaše duhovne snage je Božja milost , a ne obredna pravila o hrani , koja ne koriste onima koji ih obdržavaju .
Mi imamo oltar s kojega ne mogu jesti poslužitelji zemaljskoga šatora .
Po židovskome je Zakonu veliki svećenik u Svetinju prinosio životinjsku krv kao žrtvu za grijehe , ali su se životinjska tijela spaljivala izvan tabora .
Zato je i Isus trpio izvan gradskih vrata , da posveti svoj narod svojom krvlju .
Iziđimo stoga k njemu , izvan tabora , i nosimo njegovu sramotu .
Jer mi ovdje nemamo trajnoga grada . Iščekujemo svoj vječni grad u nebu .
S Isusovom pomoći prinosimo neprekidno svoju žrtvu hvale Bogu slaveći usnama njegovo ime !
Ne zaboravljajte činiti dobro i dijeliti s onima koji su u potrebi jer su takve žrtve drage Bogu !
Slušajte svoje starješine i činite kako vam kažu . Njihova je zadaća da bdiju nad vašim dušama i za to će odgovarati Bogu . Trudite se da to mogu obavljati radosno , a ne uzdišući , jer to ni za vas nije dobro .
Molite se za nas . Savjest nam je čista i u svemu se želimo ponašati kako dolikuje .
Usrdno vas molim , molite se da se što prije vratim k vama .
Neka vas Bog mira , koji je zbog krvi vječnoga saveza uskrisio od mrtvih velikoga Pastira , našega Gospodina Isusa Krista ,
osposobi da činite svako dobro djelo i da vršite njegovu volju . Neka on čini u nama što je njemu drago , po Isusu Kristu kojemu slava u vijeke vjekova . Amen .
Molim vas , draga braćo , poslušajte riječi ohrabrenja koje sam vam ukratko napisao !
Znajte da je brat Timotej izišao iz zatvora . Ako ubrzo dođe , posjetit ću vas skupa s njime .
Pozdravite sve starješine i sve svete . Pozdravljaju vas braća iz Italije .
Neka Božja milost bude sa svima vama . Amen .
Jakov , sluga Boga i Gospodina Isusa Krista , piše dvanaestorim plemenima rasijanima među poganima i pozdravlja ih .
Draga braćo i sestre , kad god zapadnete u kušnju , smatrajte da se imate čemu radovati .
Jer kad vam je vjera na kušnji , jača vaša postojanost .
Zato je pustite da se potpuno razvije , da postanete besprijekornima , bez ikakva nedostatka .
Treba li vam mudrosti , iskajte ju od Boga koji je svima daje rado , obilno i bez prigovora .
Ali tražite s vjerom , ne sumnjajući da ćete dobiti , jer čovjek koji sumnja nestalan je kao morski valovi koje vjetar lako baca amo-tamo .
Takav neka se ne nada išta primiti od Gospodina
jer je čovjek podijeljene duše , nepostojan na svim svojim putovima .
Neka se kršćanin niskoga položaja ponosi time što ga je Bog uzvisio ,
a bogataš time što ga je ponizio , jer će nestati poput poljskoga cvijeta .
Sunce žarko zasja , biljka usahne i cvijet joj otpadne te sva njegova ljepota nestane . Tako će i bogataši usahnuti na svojim putovima .
Blago čovjeku koji odolijeva kušnji . Kad se pokaže prokušanim , dobit će vijenac života koji je Bog obećao svima koji ga ljube .
Neka nitko od vas u napasti ne kaže : " Bog me napastuje . " Niti se Boga može napastovati da čini zlo , niti on koga napastuje .
Svakoga , naprotiv , napastuje njegova vlastita požuda koja ga privlači i mami .
Požuda zatim začne i rodi grijeh , a kad se grijeh potpuno razvije , rađa smrt .
Zato se ne dajte varati , ljubljena braćo .
Sve što je dobro i savršeno dolazi nam odozgora , od Boga koji je stvorio sva nebeska svjetlila . Za razliku od njih , on se nikada ne mijenja ; u njemu nema sjene zbog mijena .
On nas je dragovoljno rodio riječju istine , da budemo prvenci iznad svih stvorenja .
Upamtite , draga braćo : svatko bi trebao biti brz na slušanju , spor na pričanju i spor na srdžbi
jer ljudska srdžba ne može postupati prema Božjoj pravednosti .
Zato izbacite iz svojih života svako zlo i prljavštinu te ponizno prihvatite Božju poruku zasađenu u svoja srca jer ona može spasiti vaše duše .
I ne zaboravite da tu poruku nije dostatno samo slušati već treba i postupati prema njoj . Inače sami sebe zavaravate .
Jer ako samo slušate Riječ , a ne vršite ju , onda ste poput čovjeka koji pogleda vlastito lice u zrcalu ,
ali čim se promotri , odmah ode ne popravivši što je trebalo i zaboravi kako izgleda .
Ali tko se ogleda u savršenomu Božjem zakonu - zakonu koji oslobađa - i nije samo zaboravan slušatelj , nego ga zaista i izvršava , Bog će ga blagosloviti u svemu što čini .
Umišlja li tko da je pobožan , a ne obuzdava svoj jezik , sam sebe vara jer je njegova pobožnost nevrijedna .
Želite li da vaša pobožnost u očima Boga Oca bude čista i neokaljana , pomažite sirotama i udovicama u njihovoj nevolji i čuvajte se neokaljanima od pokvarenosti ovoga svijeta .
Braćo moja , vi vjerujete u slavnoga Gospodina Isusa Krista i zato ne budite pristrani !
Kad bi u vašu Crkvu ušao čovjek sa zlatnim prstenjem i u skupoj odjeći , a istodobno došao i bijedno obučeni siromah
te kad biste onomu u skupoj odjeći rekli : " Sjednite ovdje , na dobro mjesto " , a siromahu : " Ti možeš ondje stajati ili sjesti na pod pokraj mojeg stolca " -
ne bi li to značilo da ste pristrani i da nepravedno sudite ?
Poslušajte me , ljubljena moja braćo ! Zar Bog nije izabrao siromahe ovoga svijeta da budu bogataši u vjeri ? Nisu li oni baštinici Kraljevstva koje je Bog obećao ljudima koji njega ljube ?
A vi ste prezreli siromaha ! Zar nisu upravo bogataši ti koji vas tlače i koji vas povlače po sudovima ?
Ne kunu li upravo oni Isusa , čije ime nosite ?
Ako zaista izvršavate kraljevski zakon iz Pisma : " Ljubi svojega bližnjega kao sebe samoga " , dobro činite .
Ali ako pristrano postupate prema ljudima , činite grijeh , i prema Zakonu ste prijestupnici .
Tko vrši sav Zakon , a samo u jednoj odredbi pogriješi , kriv je kao da je sve prekršio .
Jer Bog koji je rekao : " Ne čini preljub " kazao je i : " Ne ubij ! " Pa ako i nisi počinio preljub , ali si nekog ubio , u potpunosti si prekršio Božji zakon i pred Bogom si kriv za sve .
I zato , ma što govorili ili činili , imajte na umu da će vam biti suđeno prema zakonu ljubavi , zakonu koji vas je oslobodio .
Jer za onoga tko nije milostiv prema drugima , na sudu također neće biti milosti . Ali za one koji su milosrdni , Božje će milosrđe pobijediti nad sudom .
Draga braćo i sestre , što koristi ako tko veli da ima vjeru , a ne čini dobra djela ? Zar ga takva vjera može spasiti ?
Ako su vam koji brat ili sestra bez svagdašnje hrane i odjeće ,
a vi im kažete : " Idite u miru , utoplite se i najedite se " - ali im ne date hranu ni odjeću , od kakve je to koristi ?
Tako je i s vjerom : ne rodi li dobrim djelima , mrtva je i nekorisna .
Netko bi , naprotiv , mogao reći : " Ti imaš vjeru , a ja imam djela . " Ali ja kažem : " Dokaži mi svoju vjeru odvojeno od djela , a ja ću tebi dokazati svoju vjeru djelima ! "
Zar još misliš kako je dostatno vjerovati da postoji samo jedan Bog ? Dobro je to vjerovati . I zlodusi u to vjeruju - i dršću !
Kad ćeš već jednom naučiti , šuplja glavo , da je vjera bez dobrih djela nekorisna ?
Zar se naš predak Abraham nije pred Bogom opravdao djelom kad je na žrtvenik prinio svojega sina Izaka ?
Toliko je vjerovao Bogu da je bio voljan učiniti sve što on od njega zatraži . Vjera mu je dakle pomogla da učini dobro djelo te je tako , s pomoću djela , postala savršenom .
Tako se ispunilo ono što piše u Svetome pismu : " Abraham povjerovao Bogu i Bog ga je proglasio pravednim zbog njegove vjere . " Nazvao ga je čak " Božjim prijateljem " .
Vidite , dakle , čovjek biva opravdan zbog svojih djela , a ne samo zbog svoje vjere .
Nije li se isto tako djelom opravdala i bludnica Rahaba kad je primila glasnike i izvela ih drugim putem ?
Kao što je tijelo bez duha mrtvo , mrtva je i vjera bez djela .
Nastojte , braćo moja , da previše vas ne postane učiteljima ; oni će biti strože suđeni .
Svi mi često pogriješimo , ali onaj tko može obuzdati svoj jezik , kadar je sebe u svemu obuzdati .
Stavimo li konju uzde u usta , lako ćemo upravljati cijelim njegovim tijelom da ide kamo hoćemo .
Pogledajte lađe ! Tako su velike i gone ih jaki vjetrovi , a ipak ih sitno kormilo upravlja kamo kormilar hoće .
Tako je i jezik malen ud , a može se pohvaliti velikim stvarima . Malena iskrica može zapaliti veliku šumu .
I jezik je vatra ; on je cio opaki svijet među našim udovima . Kalja cijelu našu osobu i , zapaljen od pakla , zapaljuje sav naš život .
Svakovrsne zvijeri i ptice , gmazovi i morske životinje dadu se ukrotiti i čovjek ih je ukrotio -
ali nitko od ljudi ne može obuzdati jezik . On je zlo koje ne miruje , puno smrtonosna otrova .
Njime blagoslivljamo Gospodina i Oca , ali i proklinjemo ljude koji su stvoreni na Božju sliku .
Tako iz istih usta izlaze i blagoslovi i kletve . A to , draga braćo , ne smije biti !
Zar iz istog izvora izvire i slatka i gorka voda ?
Može li smokva roditi maslinama ili trs smokvama ? Tako ni slani izvor ne može dati slatku vodu .
Tko je od vas mudar i razborit , neka dobrim življenjem pokazuje djela učinjena u blagosti . Jer mudro je biti blag .
Ali nipošto se ne hvalite da ste mudri i dobri ako u srcu imate gorku zavist i sebičnost . Time lažete protiv istine .
Zavist i sebičnost nisu Božja mudrost . Takve su pojave zemaljske , neduhovne , nadahnute đavlom .
Jer gdje ima zavisti i sebičnosti , bit će i nereda i svakovrsnoga drugog zla .
A mudrost koja dolazi s neba ponajprije je čista . Mirotvorna je , blaga , dobrohotna , puna milosrđa i dobrih djela . Postojana je i iskrena .
A mirotvorci će posijati sjeme mira i požeti žetvu pravednosti .
Što je uzrok sukoba i svađa među vama ? Zar nisu pohote koje se bore u vašim udovima ?
Žudite za onim što nemate pa zbog toga ubijate . Zavidni ste na onomu što ne možete dobiti pa se borite i svađate da drugima oduzmete . Nemate jer ne molite Boga za to što želite .
A kad i molite , ne dobivate jer molite s grešnom nakanom : da to potratite u svojim pohotama .
Preljubnici ! Ne znate li da je prijateljstvo s ovim svijetom neprijateljstvo prema Bogu ? Tko dakle hoće biti prijatelj svijetu , postaje neprijateljem Bogu .
Mislite li da u Svetome pismu bez razloga piše : " On ljubomorno čezne za duhom što ga je u nama nastanio ? "
Ali on nam , u svojoj milosti , daje sve više snage da se suprotstavimo takvim zlim željama ; kao što Sveto pismo veli : " Bog se protivi oholima , a poniznima daruje milost . "
Predajte se , dakle , ponizno Bogu ! Oduprite se đavlu pa će pobjeći od vas !
Približite se Bogu pa će se i on približiti vama . Operite ruke , grešnici ! Očistite srca , licemjeri !
Zatužite i zaplačite nad svojim grijesima ! Neka se vaš smijeh pretvori u plač , a radost u žalost .
Ponizite se pred Gospodinom pa će vas on uzvisiti .
Draga braćo i sestre , ne ocrnjujte jedni druge ! Tko kritizira i osuđuje svojega brata , kritizira i osuđuje Božji zakon . A vi niste suci Zakonu da možete odlučivati o tomu je li on dobar ili loš . Vaša je dužnost da ga vršite .
Samo Bog , koji je dao Zakon , može među nama pravedno presuditi . Samo on ima moć spasiti ili pogubiti . A tko si ti da sudiš bližnjega ?
Poslušajte me sad vi koji govorite : " Danas ili sutra ćemo poći u taj i taj grad , ondje ćemo ostati godinu dana , trgovati i zaraditi " ,
a ne znate što će biti sutra . Pa što je vaš život ? Poput daška je koji se načas pojavi i odmah nestane .
Trebali biste reći : " Ako Gospodin bude htio , živjet ćemo i učiniti ovo ili ono . "
Inače se razmećete svojom hvalom . A svako je takvo hvastanje zlo .
Grijeh je dakle znati što treba činiti , a ne činiti .
Čujte me , bogataši ! Zaplačite i zakukajte nad nevoljama koje će vas snaći .
Bogatstvo vam trune , a odjeću vam izgrizaju moljci .
Vaše zlato i srebro hrđaju i postaju nevrijednima . Baš to bogatstvo u koje ste se pouzdali progutat će vaša tijela kao oganj . To blago koje ste skupili bit će dokaz protiv vas na Dan suda .
Slušajte ! Viču žeteoci vaših njiva kojima ste uskratili plaću . Plaća koju im niste dali viče protiv vas . Glasovi žetelaca doprli su do ušiju Gospodina nad vojskama .
Živjeli ste na zemlji raskošno i razuzdano . Srca su vam utovljena za dan klanja .
Osudili ste i ubili pravednika koji vam se nije mogao suprotstaviti .
Draga braćo i sestre , strpite se do Gospodnjeg dolaska . I ratar , eto , iščekuje dragocjeni urod zemlje , čekajući ranu i kasnu kišu .
Strpite se i vi i ohrabrite jer se Gospodnji dolazak približio .
Ne prigovarajte jedni drugima , braćo i sestre , da vas Bog ne osudi . Pazite ! Sudac već stoji pred vratima .
Uzorom strpljivog podnošenja nevolja neka vam budu proroci koji su govorili u ime Gospodnje .
Blaženima smatramo one koji su ustrajali . Job je bio čovjek koji je strpljivo trpio . Iz njegova iskustva vidimo da se Božja nakana pokazala dobrom jer je Bog pun samilosti i milosrđa .
A prije svega , draga braćo i sestre , ne zaklinjite se ni nebom , ni zemljom , ni bilo čime drugim . Neka vaše " da " znači " da " , a vaše " ne " neka znači " ne " , da ne zgriješite i ne padnete pod osudu .
Trpi li tko među vama ? Neka se za to moli . Ako je tko radostan , neka pjeva hvalospjeve .
Je li tko od vas bolestan ? Neka dozove crkvene starješine da se mole nad njim . Neka ga pomažu uljem u ime Gospodnje
pa će molitva vjere ozdraviti bolesnika . Gospodin će ga podignuti i oprostiti mu ako je zgriješio .
Ispovijedajte dakle jedni drugima grijehe i molite se jedni za druge da ozdravite . Žarka molitva pravednika mnogo može učiniti .
Ilija je bio samo čovjek kao i mi , ali kad se usrdno pomolio da ne pada kiša , nije pala na zemlju tri godine i šest mjeseci .
Zatim se pomolio da kišna padne pa je nebo dalo kišu i zemlja je opet donijela rod .
Draga braćo i sestre , odluta li tko od vas od istine pa ga tko vrati ,
znajte da će onaj tko je vratio grešnika s krivog puta spasiti njegovu dušu od smrti i postignuti oproštenje mnogih grijeha .
Ovo je pismo od Petra , apostola Isusa Krista . Pišem Božjim odabranicima koji žive kao tuđinci rasijani po Pontu , Galaciji , Kapadociji , Aziji i Bitiniji .
Bog Otac odavno vas je odabrao , a Duh vas je posvetio . Zato ste poslušni Isusu Kristu i očišćeni ste njegovom krvlju . Želim vam izobilje Božje milosti i mira .
Blagoslovljen neka je Bog , Otac našega Gospodina Isusa Krista , jer nam je u svojemu beskrajnome milosrđu dao da se nanovo rodimo . Sada živimo u nadi vječnoga života zato što je Isus Krist ustao od mrtvih .
Jer Bog za svoju djecu u nebu čuva vječnu , neokaljanu i neuvelu baštinu .
Bog će vas , zato što u njega vjerujete , svojom snagom sačuvati dok ne primite spasenje koje će vam biti objavljeno u posljednje vrijeme .
Zato se radujte čak i ako bude potrebno da vas ovdje nakratko i ražaloste različite kušnje .
One samo kušaju vašu vjeru , dragocjeniju od propadljivog zlata - a i ono se u vatri kuša - da se njezina prokušanost pokaže na hvalu , slavu i čast na dan kad se objavi Isus Krist .
Volite ga iako ga nikada niste vidjeli . Vjerujete u njega iako ga još ne možete vidjeti i puni ste neizrecive i proslavljene radosti
jer postižete cilj svoje vjere : spasenje duše .
To su spasenje proučavali i pronicali proroci pretkazujući milost koja vam je namijenjena .
Ispitivali su na koje to vrijeme upućuje Kristov Duh u njima pretkazujući Kristovo trpljenje i proslavljenje .
Objavljeno im je da nije riječ o njihovu , nego o vašemu vremenu . A danas vam propovjednici s pomoću Duha Svetoga , poslanoga s neba , naviještaju tu Radosnu vijest kojoj se i anđeli žele izbliza diviti .
Zato budite razboriti i trijezni . Potpuno se pouzdajte u milost koju će vam donijeti objavljenje Isusa Krista .
Budite Bogu poslušni jer ste njegova djeca . Ne popuštajte starim grešnim požudama kao onda dok ste još bili u neznanju ,
nego budite u svemu sveti kao što je svet Bog koji vas je pozvao .
On sam kaže u Svetome pismu : " Budite sveti jer sam ja svet ! "
Ocem nazivate Boga koji nepristrano sudi svakomu prema djelima . Proživite zato u strahu Gospodnjem taj život što ga živite na ovoj zemlji , u tuđini .
Jer znate da je Bog platio otkupninu da vas spasi od ispraznoga života što ste ga naslijedili od svojih predaka . A nije ju platio propadljivim srebrom ili zlatom ,
nego dragocjenom krvlju Krista , nedužnoga Božjeg janjeta bez mane .
Bog ga je , doduše , za to predodredio davno prije postanka svijeta , ali se očitovao tek u ova posljednja vremena , radi vas .
Kroz Krista ste povjerovali u Boga koji ga je uskrisio od mrtvih i proslavio ga . Zato svoju vjeru i nadu možete položiti u Boga .
Sada se možete iskreno međusobno voljeti kao braća i sestre jer su vam duše očišćene od grijeha i jer ste poslušni istini Radosne vijesti . Volite dakle žarko jedni druge
jer ste nanovo rođeni - ne iz smrtnoga , već iz besmrtnog sjemena , kroz Riječ živoga Boga koja zauvijek traje .
Jer " svaki je čovjek poput trave i njegova je ljepota poput poljskog cvijeta . Trava će usahnuti i cvijet će uvenuti , ali
Božja riječ ostat će zauvijek . " A ta je Riječ Radosna vijest koju vam propovijedamo .
Odbacite zato od sebe svaku pakost i prijevaru , svako licemjerje , zavist i klevetanje .
Vi ste u duhu tek rođena dječica . Zato čeznite za čistim duhovnim mlijekom , da od njega možete uzrasti do punine spasenja ,
ako ste već iskusili Gospodinovu dobrotu .
Pristupite Kristu , živome kamenu Božjega hrama . Ljudi su ga odbacili , ali je dragocjen u očima Boga koji ga je izabrao .
Bog sada ugrađuje i vas , kao živo kamenje , u svoj duhovni hram . Štoviše , vi ste Božje sveto svećenstvo koje prinosi duhovne žrtve , Bogu ugodne zbog Isusa Krista .
Kao što kaže Sveto pismo : " Evo , stavljam na Sion odabrani i dragocjeni ugaoni kamen temeljac . Tko u njega vjeruje , sigurno se neće postidjeti . "
Dragocjen je vama koji vjerujete . A za one koji ne vjeruju " kamen koji su graditelji odbacili postade ugaonim kamenom " ,
ali i " kamenom spoticanja i stijenom posrtanja " . Ljudi se o taj kamen spotiču zato što nisu poslušni Božjoj riječi . To je njihova sudbina .
Ali vi niste takvi jer ste odabranici . Vi ste kraljevstvo svećenika , Božji sveti narod , njegovo vlasništvo . Možete drugima govoriti o čudesnim Božjim djelima jer vas je on iz tame pozvao u svoje divno svjetlo .
" Nekoć niste ni bili narod , a sada ste narod Božji . Nekoć niste primali Božjeg milosrđa , a sada vam je Bog iskazao milosrđe . "
Draga braćo i sestre , ovdje ste samo pridošlice i tuđinci . Opominjem vas : klonite se grešnih požuda jer one vojuju protiv vaše duše !
Pazite kako živite među nevjernicima . Ako vas i optuže za zlo , vidjet će vaše časno ponašanje pa će povjerovati u Boga i dati mu slavu kad dođe suditi svijet .
Svakoj se ljudskoj vlasti pokoravajte zbog Gospodina : i kralju , jer je poglavar države ,
i dužnosnicima koje je postavio - jer ih je postavio da kazne zločince i da pohvale one koji čine dobro .
Božja je volja da svojim uzornim životima ušutkate bezumnike koji vas neosnovano optužuju .
Niste robovi , već slobodni ljudi . Ali ne koristite se svojom slobodom kao izgovorom da činite zlo . Jer slobodni ste da živite kao Božji sluge .
Svakomu iskazujte poštovanje . Volite braću i sestre kršćane . Bojte se boga . Kralju iskazujte čast .
Sluge , budite pokorni svojim gospodarima i iskazujte im dužno poštovanje , i to ne samo onima koji su dobri i blagi nego i ako su zle ćudi .
Jer ugodit ćete Bogu budete li , zaradi svoje savjesti i Boga , strpljivo podnosili nepravdu i patnju .
Kakva će vam , naime , biti zasluga podnosite li strpljivo udarce za ono što ste skrivili ? Ali ako trpite i strpljivo podnosite udarce zato što činite dobro , ugodit ćete Bogu .
Na to vas je trpljenje Bog pozvao . Jer Krist je trpio za vas i bio vam uzor da slijedite njegove stope .
On nikad " nije zgriješio niti izustio laž " .
Na uvredu nije odgovarao uvredom . Kad su ga mučili , nije prijetio osvetom , nego ju je prepustio pravednom sucu .
U vlastitome je tijelu ponio naše grijehe na križ da mi možemo umrijeti grijehu i živjeti za pravednost . Njegovim ste ranama iscijeljeni !
Lutali ste poput ovaca , ali sada ste se obratili pastiru i čuvaru svojih duša .
I vi se , žene , pokoravajte svojim muževima , čak i ako vam muž ne prihvaća Radosnu vijest . Vaš će ih pobožan život pridobiti snažnije od riječi
kad vide vaše čisto , pobožno ponašanje .
Ne kitite se upadljivim frizurama , zlatnim nakitom ni skupom odjećom .
Budite lijepe iznutra , neprolaznom ljepotom , blagoga i smirenog duha . To je dragocjeno u Božjim očima .
Time su se nekoć kitile svete žene . Pouzdavale su se u Boga i pokoravale se svojim muževima .
I Sara se pokorila Abrahamu i nazvala ga svojim gospodarom . Njezine ste kćeri činite li dobro ne bojeći se nikakva zastrašivanja .
Muževi , budite obzirni prema svojim ženama kao prema slabijem spolu . Iskazujte im poštovanje kao subaštinicama Božje milosti i vječnoga života jer vam inače molitve neće biti uslišane .
I na koncu , budite svi jednodušni , puni suosjećanja , bratske ljubavi , milosrđa i poniznosti .
Ne uzvraćajte zlo za zlo i ne vraćajte uvredu za uvredu . Umjesto toga blagoslivljajte , jer ste na to pozvani , da baštinite blagoslov !
" Tko želi uživati u životu i doživjeti sretne dane , neka suspregne svoj jezik od zla , a usne da ne govore laži !
Neka se kloni zla i neka čini dobro . Neka se trsi živjeti u miru s drugima .
Oči Gospodnje bdiju nad pravednicima i uši mu spremno slušaju njihove molbe , ali Gospodin okreće svoje lice od onih koji čine zlo . "
Tko će vam nauditi ako se trudite činiti dobro ?
Ali ako i trpite zbog toga što činite dobro , blago vama ! Bog će vas za to nagraditi . Zato se ne dajte zastrašiti ni smesti .
Morate , naprotiv , štovati Krista kao Gospodara svojeg života . Upita li vas tko zašto vjerujete i u što se nadate , budite spremni odgovoriti ,
ali obzirno i s dužnim poštovanjem . Neka vam savjest bude čista , da se oni koji o vama zlo govore postide kad vidite kakvim uzornim životom u Kristu živite .
Jer ako je već Božja volja da patite , bolje je da trpite zato što ste činili dobro , nego zato što ste činili zlo .
I Krist je jednom umro zbog grijeha , pravedan za nepravedne , da nas privede k Bogu . Iako mu je tijelo bilo mrtvo , Duh ga je oživio .
I u duhu je posjetio duhove u tamnici i propovijedao im ,
i to onima koji su u Noino doba bili nepokorni Bogu iako ih je Bog strpljivo čekao dok je Noa gradio lađu . Samo je osmero ljudi spašeno od smrti u potopu .
Slika je to krštenja , koje vas spašava silom uskrsnuća Isusa Krista . Krštenje nije pranje tjelesne nečistoće . Ono je Bogu upućena molitva za dobru savjest .
A Krist je uzišao na nebo i sjedi zdesna Bogu pošto su mu se pokorili svi anđeli , sve vlasti i sile .
Budući da je Krist trpio u tijelu , i vi budite poput njega - spremni trpjeti . Jer ako ste voljni trpjeti za Krista , znači da ste odlučili da prestanete griješiti
i da ostatak tjelesnog života proživite prema Božjoj volji , a ne ugađajući ljudskim požudama .
Dosta je što ste prije živjeli u onome u čemu uživaju bezbožni ljudi : u razvratu , požudama , pijančevanju , razuzdanim gozbama , pijankama i zločinačkim idolopoklonstvima .
Zato se oni sada čude što se s njima više ne odajete raskalašenosti pa vas vrijeđaju .
Ali položit će račun Bogu , koji je već spreman suditi i živima i mrtvima .
Stoga je Radosna vijest bila propovijedana čak i mrtvima , tako da njihov duh , iako su njihova tijela bila kažnjena smrću , može živjeti kao što živi Bog .
Uskoro će svršetak svijeta . Budite zato bistra uma i trijezni , da se možete moliti .
A najvažnije od svega je da žarko volite jedni druge jer ljubav prašta mnoge grijehe .
Gostoljubivo i bez prigovaranja primajte jedni druge !
Bog vam je svima dao različite duhovne darove . Uporabite ih tako da služite jedni drugima onim darom koji ste po Božjoj milosti dobili .
Služi li se tko darom govora , neka pazi da govori Božje riječi . Ima li tko dar služenja , neka služi snagom koju mu daje Bog . Tako će se u svemu proslaviti Bog po Isusu Kristu . Njemu je slava i sila u vijeke vjekova . Amen .
Braćo voljena , ne čudite se vatrenim kušnjama koje su vas snašle , kao da vam se što neobično događa .
Radujte se , naprotiv , što ste dionici Kristovih patnji pa ćete se s njime radovati i kad se objavi njegova slava .
Radujte se ako vas vrijeđaju zbog Kristova imena jer u vama prebiva Duh slave , Božji Duh .
Neka nitko od vas ne trpi kao ubojica , kradljivac , zločinac , pa čak ni zato što se miješa u tuđa posla .
Ali ne stidite se trpjeti zato što ste kršćani , nego zahvaljujte Bogu što se tako možete nazivati .
Jer došlo je vrijeme suda , a on mora započeti s Božjom djecom ! A ako se čak i nama kršćanima mora suditi , kakva li tek strašna sudbina očekuje one koji nisu poslušali Božje evanđelje !
Ako se Bog toliko trudio da spasi pravednike , kako će tek završiti bezbožnici i grešnici ?
Zato oni koji po Božjoj volji trpe neka čine dobra djela i neka se pouzdaju u svojega vjernog Stvoritelja .
Starješine među vama zaklinjem - ja koji sam također starješina te svjedok Kristovih patnji i sudionik slave koja će se objaviti kad on dođe :
Pasite stado koje vam je Bog povjerio i nadzirite ga - ali ne prisilno , nego dragovoljno , po Božjoj volji ; ne samo radi zarade , nego zbog oduševljenja što služite Bogu .
Ne postupajte kao tirani , nego im služite kao uzor .
A kad dođe vrhovni Pastir , primit ćete vječni udjel u njegovoj slavi .
Mladići , pokoravajte se starješinama . Svi služite jedni drugima ponizno jer " Bog se protivi oholima , ali poniznima daruje milost " .
Ponizite se zato pred moćnom Božjom rukom pa će vas on uzvisiti kad za to dođe vrijeme .
Sve svoje brige povjerite njemu jer se on brine za vas .
Bdijte i čuvajte se ! Vaš protivnik đavao obilazi kao ričući lav tražeći koga da proždre .
Oduprite mu se i budite čvrsti u vjeri . Znajte da vaša kršćanska braća diljem svijeta podnose jednake patnje .
Bog vas je , u svojoj milosti , pozvao na vječnu slavu u Kristu i on će vas , pošto malo pretrpite , usavršiti , učvrstiti , ojačati i utvrditi .
Njemu neka je vlast u vijeke vjekova . Amen .
Ovo sam vam pismo napisao s pomoću Sile , kojega smatram vjernim bratom , da vas ohrabrim i da vam posvjedočim da je sve , ma što se dogodilo , Božja milost .
Pozdravljaju vas Crkva u Babilonu , izabrana skupa s vama u Gospodinu , te moj sin Marko .
Pozdravite jedni druge cjelovom ljubavi . Mir svima vama koji ste u Kristu !
Šimun Petar , sluga i apostol Isusa Krista , svima koji dijelite istu dragocjenu vjeru koju smo primili od svojega Boga i Spasitelja Isusa Krista , koji nas je opravdao pred Bogom .
Želim vam obilje milosti i mira u spoznaji Boga i našega Gospodina Isusa .
Kako sve bolje upoznajemo Isusa , njegova nam božanska snaga daruje sve što nam je potrebno za pobožan život . Pozvao nas je da budemo dionicima njegove slave i krjeposti .
S istom tom silnom moći dao nam je najveća , dragocjena obećanja . Obećao je da ćemo umaknuti pokvarenosti koja vlada u svijetu zbog požude te da ćemo biti dionicima njegove božanske naravi .
Zato se svim silama trudite primijeniti u životu te obećane blagodati . Neka vaša vjera urodi poštenjem , a poštenje znanjem .
Znanje će uroditi suzdržljivošću , suzdržljivost postojanošću , a postojanost pobožnošću .
Pobožnost će donijeti ljubav prema drugim vjernicima pa ćete tako naposljetku uzrasti do Božje ljubavi .
Imate li te vrline i napredujete li u njima , bit ćete marljivi i plodonosni u spoznaji našega Gospodina Isusa Krista .
Ali tko nema tih vrlina , slijep je , kratkovidan : zaboravio je da ga je Bog očistio od prijašnjih grijeha .
Zato se , draga braćo , svojski trudite dokazati da zaista pripadate onima koje je Bog pozvao i izabrao . Budete li tako činili , nikada nećete posrnuti .
I Bog će vam širom otvoriti vrata neba da uđete u vječno kraljevstvo našega Gospodina i Spasitelja Isusa Krista .
I nadalje ću vas na to podsjećati - iako sve to već znate i čvrsto stojite u istini .
Smatram da mi je dužnost , dokle god sam u ovomu tijelu , opominjati vas da budete budni .
Gospodin Isus Krist kazao mi je , doduše , da ću ubrzo napustiti tijelo .
Ali pobrinut ću se da se i nakon moje smrti sjećate toga u svakoj prilici .
Jer nismo vam pričali lukavo izmišljene priče o tomu kako je Gospodin Isus Krist bio ovdje i o njegovoj sili , već smo bili očevici njegova veličanstva .
Primio je slavu od Boga Oca kad se iz njegove uzvišene Slave začuo glas : " Ovo je moj ljubljeni Sin , moja radost . "
I sami smo čuli taj glas s neba kad smo bili s njim na svetoj gori .
Zato proroštva smatramo još pouzdanijima . Dobro činite što ih pomnjivo proučavate jer su njihove riječi poput svjetiljke što svijetli u mraku - sve dok ne osvane dan i dok Kristovo blistavo svjetlo ne zasja u vašim srcima .
Ponajprije znajte da se nijedno proroštvo iz Svetoga pisma ne može tumačiti svojevoljno
jer ga prorok nije izrekao svojom voljom , već od Boga nadahnut Svetim Duhom .
U Izraelu je bilo i lažnih proroka , kao što će i među vama biti lažnih učitelja . Oni će kradomice unijeti među vas pogubna krivovjerja . Zanijekat će Gospodina koji ih je otkupio i tako na sebe navući brzu propast .
Mnogi će se povesti za njihovim razvratnostima . Zbog njih će se zlo govoriti o Kristu i o njegovu putu istine .
Zbog svoje lakomosti oni će vam prodavati izmišljotine . Ali Božja je osuda odavno pripravna za njih i njihova se propast približava .
Jer Bog nije poštedio ni anđele koji su zgriješili , nego ih je strmoglavio u pakao i do Sudnjega dana okovao u mračni bezdan .
Nije poštedio ni stari svijet - osim Noe i njegove sedmeročlane obitelji . Noa je bio Božji glasnik pravednosti : upozoravao je ljude na potop koji dolazi . A zatim je Bog potopom uništio cijeli bezbožni svijet .
Gradove Sodomu i Gomoru pretvorio je u pepeo osudivši ih za primjer budućim bezbožnicima .
Ali iz Sodome je Bog spasio Lota , pravednog čovjeka koji je teško patio zbog razvratnoga življenja razularenih ljudi .
Tomu se pravedniku , naime , svednevice duša razdirala dok je gledao i slušao grešna djela ljudi među kojima je živio .
Gospodin dakle može izbaviti pobožne ljude iz kušnji , a bezbožnicima namijeniti kaznu na Dan suda -
osobito onima koji idući za prljavim požudama ugađaju puti i preziru Božju vlast . Ti su ljudi oholi i umišljeni . Usuđuju se vrijeđati Slave
protiv kojih ni anđeli , od njih mnogo jači i snažniji , nikada ne govore uvredljivo pred Gospodinom .
Ti su lažni učitelji poput nerazumnih životinja koje se povode za nagonom , koje se rađaju da ih love i ubijaju . Vrijeđaju strašne sile o kojima tako malo znaju te će biti uništeni jednako kao i one .
Zadesit će ih zlo , kao plaća za zla što ih čine . Usred bijela dana uživaju u razuzdanosti . Oni su vam na ljagu i na sramotu . Naslađuju se svojim prijevarama dok se s vama goste .
Gledaju žene preljubničkim očima . Nikad im nije dosta bludnosti . Mâme nestalne duše u grijeh . Ogrezli su u lakomost . Njihova je sudbina prokletstvo .
Zastranili su s pravoga puta te pošli putem Beorova sina Bileama kojemu je omiljelo primiti plaću za nepravednost .
Ali Bileamovo je bezumlje spriječila nijema životinja , magarica koja mu je progovorila ljudskim glasom .
Ti su ljudi jalovi poput usahnulih izvora i oblaka gonjenih vjetrom koji ne daju kišu - mnogo obećavaju , a ništa ne daju . Sudbina im je mrkla tmina .
Bahatim i praznim hvastanjem , putenim požudama i razvratnošću mame natrag u grijeh one što su se tek izbavili od takva života u zabludi .
Obećavaju slobodu , a i sami su robovi grijeha i pokvarenosti . Jer čovjek je rob svemu što njime vlada .
Onima koji su zaista upoznali Gospodina Isusa Krista i tako umaknuli pokvarenostima svijeta , a onda se opet zapleli u njih i dali se svladati , gore je nego što im je bilo prije .
Takvima bi zaista bilo bolje da nikada nisu ni upoznali put pravednosti nego što su ga upoznali , a zatim okrenuli leđa svetoj zapovijedi koju su dobili .
O njima govori istinita izreka : " Pas se vraća na svoju bljuvotinu " i " Okupana se svinja vraća valjati u kaljuži . "
Ovo je , voljena braćo , drugo pismo koje vam pišem . U oba vas opominjem da budete budni i zdrava razuma .
Prisjetite se davnih proročanstava svetih proroka i zapovijedi koje vam je vaš Gospodin i Spasitelj dao preko svojih apostola .
Ponajprije želim da znate da će na koncu vremena biti izrugivača koji će se podsmjehivati istini
i govoriti : " Nije li Isus obećao ponovno doći ? Pa gdje je onda ? Jer otkako su pomrli naši preci , baš se ništa nije promijenilo - još od početka svijeta . "
Oni hotimično zaboravljaju da je Bog odavno stvorio nebesa svojom Riječju . Riječju je izdvojio zemlju iz voda , stvorio suho kopno iz vode .
Zatim je ondašnji svijet potopio vodom .
A za sadašnja nebesa i zemlju zapovjedio je da budu uništeni ognjem na Dan suda , kad će bezbožnici biti uništeni .
Ali ne zaboravite , dragi moji , da je Gospodinu jedan dan kao tisuću godina , a tisuću godina kao jedan dan .
Ne kasni Gospodin ispuniti obećanje o svojemu dolasku , kao što neki smatraju , nego zbog vas strpljivo čeka jer ne želi da tko propadne , već da se svi obrate .
Ali Dan Gospodnji doći će neočekivano , kao tat . U taj će dan nebesa iščeznuti s velikom tutnjavom , počela će se rastopiti u ognju , a zemlji i svemu na njoj bit će suđeno .
Sve će se to tako raspasti . Kako vam onda sveto valja živjeti !
Trebate iščekivati i pospješivati dolazak Božjega dana kad će se nebesa i nebeska tijela rastaliti u ognju .
Ali iščekujemo , prema Božjemu obećanju , nova nebesa i novu zemlju , gdje će vladati pravednost .
Braćo voljena , dok čekate da se sve to dogodi , trudite se živjeti neokaljano i besprijekorno , u miru s Bogom .
I znajte da Gospodin strpljivo čeka kako bi ljudima dao vremena da se spase . To vam je napisao i dragi brat Pavao , po mudrosti koju mu je Bog dao ,
u svim pismima u kojima o tomu govori . U njima ima teško razumljivih riječi koje neupućeni i nepostojani ljudi izvrću - kao i druge dijelove Svetoga pisma - na vlastitu propast .
Unaprijed vas dakle upozoravam , ljubljena braćo , da zavedeni zabludom tih opakih ljudi ne izgubite postojanost .
Rastite u milosti i spoznaji našega Gospodina i Spasitelja Isusa Krista . Njemu neka je slava sada i zauvijek . Amen .
Onaj koji bijaše od početka isti je onaj kojega smo čuli , vidjeli vlastitim očima i dodirnuli vlastitim rukama . On je Isus Krist , Riječ života .
On , koji je Život od Boga , očitovao se i mi smo ga vidjeli . Svjedočimo i navješćujemo vam da je on vječni život . Bio je s Ocem , a zatim nam se očitovao .
Govorimo vam o tomu što smo osobno vidjeli i čuli da možete imati zajedništvo s nama . A naše je zajedništvo s Ocem i njegovim Sinom Isusom Kristom .
Pišem vam o tomu da naša radost bude potpuna .
Ovu nam je poruku dao Bog da ju prenesemo vama : Bog je svjetlost i u njemu nema nikakve tame .
Tvrdimo li da smo u zajedništvu s njime , a i dalje živimo u duhovnoj tami , lažemo i ne živimo u istini .
Ali živimo li u svjetlu Božje nazočnosti , kao što Krist živi , imamo zajedništvo jedni s drugima i krv Isusa Krista , njegova Sina , čisti nas od svakoga grijeha .
Tvrdimo li da ne griješimo , zavaravamo se i u nama nema istine .
Ali on je vjeran i pravedan ; priznamo li mu svoje grijehe , oprostit će nam i očistiti nas od svake nepravde .
Tvrdimo li da nismo zgriješili , Boga nazivamo lašcem i pokazujemo da njegova Riječ ne živi u našem srcu .
Ovo vam pišem , dječice moja , da biste se klonili grijeha . Zgriješi li tko ipak , ima kod Boga zagovornika , Isusa Krista , koji je savršeno pravedan .
On je žrtva pomirnica za grijehe , i to ne samo za naše već i za grijehe cijelog svijeta .
A da ga poznajemo , znat ćemo po tome što držimo njegove zapovijedi .
Kaže li tko da ga poznaje , a ne vrši njegovih zapovijedi , lažac je i u njemu nema istine .
Ali oni koji su poslušni Božjoj riječi , zaista ljube Boga . Po tomu ćemo znati živimo li u njemu .
Tko kaže da živi u njemu , mora živjeti kao što je živio Krist .
Dragi moji , ne pišem vam neku novu zapovijed , već staru zapovijed koju ste imali od početka . Ta zapovijed - da volite jedni druge - riječ je koju ste čuli .
A opet , ta zapovijed koju vam pišem jest i nova . Ona se obistinjuje u Kristu i u vama , jer tama nestaje , a istinito svjetlo već svijetli .
Tko god kaže da živi u Kristovu svjetlu , a mrzi svojega brata , još je u tami .
A tko voli svojeg brata , živi u svjetlu i nikoga neće sablazniti .
Tko mrzi brata , luta u duhovnoj tami i ne zna kamo ide jer mu je tama zaslijepila oči .
Ovo vam pišem , dječice moja , jer su vam grijesi oprošteni po Isusovu imenu .
Vama starijima pišem jer ste upoznali Krista , koji jest od početka . Mladići , vama pišem jer ste pobijedili Zloga .
Napisao sam vama , djeco , jer ste upoznali Oca . Napisao sam vama , stariji , jer ste upoznali Krista , onoga koji jest od početka . Napisah vama , mladići , jer ste jaki , jer je Božja riječ u vama i jer ste pobijedili Zloga .
Ne ljubite ovaj svijet ni ono što je u njemu . U onomu koji ljubi svijet nema Očeve ljubavi .
Jer svijet pruža samo požudu tijela , požudu za onim što oko vidi i oholost života . To ne dolazi od Oca , već od ovoga zlog svijeta .
Ovaj svijet prolazi sa svojom požudom , a tko vrši Božju volju , ostaje zauvijek .
Djeco draga , došao je posljednji trenutak ovoga svijeta . Čuli ste da dolazi Antikrist . Već su se pojavili mnogi takvi ljudi . Po tome znamo da je posljednji čas .
Ti su ljudi napustili naše crkve jer nam nikada nisu ni pripadali - da jesu , ostali bi s nama . Ovako se pokazalo da nam ne pripadaju .
Ali vi niste takvi jer je na vas sišao Sveti Duh i svi ste upoznali Istinu .
Zato vam ne pišem kao ljudima koji tek trebaju upoznati Istinu , nego kao onima koji umiju razlikovati istinito od lažnoga .
A tko je lažac ako ne onaj koji tvrdi da Isus nije Krist ? Tko niječe Oca i Sina , antikrist je .
Tko god niječe Sina , nema ni Oca . Ali svatko tko priznaje Sina , ima također i Oca .
A vi ostanite vjerni onomu čemu ste poučeni od početka . Bude li tako , živjet ćete u zajedništvu sa Sinom i s Ocem .
A u tom zajedništvu uživamo ono što nam je osobno obećao : vječni život .
Ovo vam pišem zbog ljudi koji vas pokušavaju zavesti .
Ali vi ste primili Svetoga Duha i on živi u vama , pa vas nitko ne treba učiti što je istina . Jer Duh vas poučava svemu , i to istini , a ne laži . Zato nastavite onako kako vas je naučio ; živite i dalje u Kristu .
A sada , draga djeco , nastavite živjeti u zajedništvu s Kristom tako da , kada se on vrati , budete puni pouzdanja i da se ne postidite .
Kako znamo da je Bog pravedan , znamo i da su svi oni koji čine pravdu od Boga rođeni .
Gledajte koliku nam je ljubav Otac darovao : da se možemo nazvati Božjom djecom , a to i jesmo . Ali ljudi koji pripadaju ovom svijetu ne poznaju Boga , pa ne mogu ni razumjeti da smo mi njegova djeca .
Da , ljubljeni moji , već smo sada Božja djeca , a što ćemo biti poslije , još se nije očitovalo . Ali jedno znamo : kad se očituje , bit ćemo njemu slični jer ćemo ga vidjeti onakvim kakav on doista jest .
Tko ima tu nadu u njega , čisti se od grijeha , kao što je i on čist .
Tko god čini grijeh , krši Božji zakon , jer je grijeh protivan Božjemu zakonu .
Znate da je Isus došao da odnese naše grijehe i da u njemu nema grijeha .
Tko god ostaje u njemu , ne čini grijeh . A tko griješi , nije ga ni vidio ni upoznao .
Djeco draga , ne dopustite da vas itko glede toga zavede . Tko čini pravdu , čini je zato što je pravedan kao što je i Krist pravedan .
Nastavlja li tko živjeti u grijehu , to pokazuje da pripada đavlu koji je u grijehu od početka . Ali Božji Sin je došao uništiti đavolska djela .
Tko je rođen u Božju obitelj , ne živi u grijehu jer je u njemu Božje sjeme , pa više u grijehu i ne može živjeti ; u njemu je započeo novi život - rođen je od Boga .
Božja se djeca od đavolske raspoznaju po ovome : tko ne čini pravde i tko ne voli svoju braću , ne pripada Bogu .
Jer tu smo poruku , da volimo jedni druge , primili još na početku .
Ne smijemo biti poput Kajina , koji je pripadao Zlome i ubio svojega brata . Zašto ga je ubio ? Jer su mu djela bila zla , a djela njegova brata pravedna .
Ne čudite se stoga , draga braćo , ako vas svijet mrzi .
Volimo li svoju braću , znat ćemo da smo prešli iz smrti u vječni život . Onaj tko ih ne voli , još je uvijek mrtav .
Tko god mrzi svojeg brata , u srcu je ubojica , a znate da nijedan ubojica u sebi nema trajnoga , vječnog života .
Pravu smo ljubav spoznali jer je Krist za nas dao svoj život . Tako smo i mi dužni dati život za svoju braću .
Ali ima li tko zemaljskih dobara te dobro živi , a vidi svojeg brata u potrebi i ostane pred njim tvrda srca - kako da ljubav Božja ostane u njemu ?
Nemojmo , djeco draga , voljeti samo riječju i jezikom , već djelom i iskreno .
Po tome ćemo znati da smo od istine i umirit ćemo pred Gospodinom svoje srce
ako nas ono u bilo čemu osuđuje . Jer Bog je veći od našeg srca i znade sve .
Dragi moji , ako nas savjest ne osuđuje , možemo hrabro i s pouzdanjem doći k Bogu
i dobit ćemo od njega sve što zatražimo jer vršimo njegove zapovijedi i činimo što mu je drago .
A njegova je zapovijed : da vjerujemo u ime njegova Sina Isusa Krista i da volimo jedni druge kao što nam je on zapovjedio .
Tko je poslušan Božjim zapovijedima , živi u Bogu i Bog u njemu . A da on živi u nama , znamo po Duhu kojega nam je poslao .
Dragi moji , ne vjerujte svakome tko tvrdi da govori od Duha . Iskušajte ih da vidite dolazi li njihov duh od Boga . Jer u svijetu je mnogo lažnih proroka .
Po ovomu ćete poznati Božjega Duha : svaki prorok koji priznaje da je Isus Krist došao u ljudskome tijelu , ima Božjega Duha .
Ali tko god ne priznaje takvog Isusa , nije od Boga . U njemu je duh Antikrista o kojemu ste čuli da dolazi i koji je već u svijetu .
Vi , draga moja djeco , pripadate Bogu i takve ste već pobijedili jer je onaj koji je u vama jači nego onaj koji je u svijetu .
Oni pripadaju ovome svijetu ; zato i govore njegovim jezikom i svijet ih sluša .
Mi pripadamo Bogu ; zato nas i slušaju oni koji Boga poznaju . Tko nije od Boga , ne sluša nas . Po tomu ćemo znati ima li tko Duha istine ili duha prijevare .
Volimo jedni druge , dragi moji , jer ljubav dolazi od Boga . Svaki koji voli , od Boga je rođen i poznaje Boga .
Tko ne voli , nije upoznao Boga jer Bog je ljubav .
Bog je svoju ljubav prema nama iskazao tako što je poslao svojega jedinorođenog Sina na svijet da po njemu imamo vječni život .
To je prava ljubav . Mi nismo voljeli Boga , ali je on volio nas i poslao je svojega Sina kao žrtvu pomirnicu za naše grijehe .
Budući da je on toliko volio nas , dragi moji , i mi moramo voljeti jedni druge .
Boga nitko nikada nije vidio , ali ako volimo jedni druge , Bog živi u nama i njegova je ljubav u nama potpuna .
Da mi živimo u njemu i on u nama , znamo po tomu što nam je dao od svojega Duha .
Osim toga , vidjeli smo vlastitim očima i sada svjedočimo da je Otac poslao svojega Sina da bude Spasitelj svijeta .
Tko priznaje da je Isus Božji Sin , Bog živi u njemu i on živi u Bogu .
Upoznali smo Božju ljubav prema nama i pouzdali se u nju . Bog je ljubav ; tko živi u ljubavi , živi u Bogu i Bog živi u njemu .
Kako živimo u Bogu , naša ljubav postaje sve savršenijom . Zato se na Dan suda nećemo bojati , već ćemo pred njega stati s pouzdanjem jer smo mi poput Krista u ovomu svijetu .
U ljubavi nema straha jer savršena ljubav izgoni svaki strah . Bojimo li se , to je zbog straha od kazne , što pokazuje da njegova ljubav u nama nije savršena .
Mi volimo zato što je on nas prvi volio .
Kaže li tko : " Ja volim Boga " , a mrzi svojega brata , lažac je ; jer ako ne voli brata kojega vidi , kako može voljeti Boga kojega nikad nije vidio ?
A Bog nam je zapovjedio da moramo voljeti ne samo njega već i svoju braću i sestre .
Tko vjeruje da Isus jest Krist , rođen je od Boga . A tko voli Oca , voli i njegovu djecu .
Volimo li Božju djecu , znat ćemo po tomu volimo li Boga i vršimo li njegove zapovijedi .
Jer voljeti Boga znači držati njegove zapovijedi , a to zaista nije teško .
Svako Božje dijete pobjeđuje ovaj zao svijet vjerom u Krista .
Jer tko će pobijediti svijet ako ne oni koji vjeruju da je Isus Krist Božji Sin ?
On , Isus Krist , došao je kroz vodu i kroz krv ; ne samo u vodi već i u vodi i u krvi . I Duh o tome svjedoči jer je Duh istina .
Tako troje svjedoči :
Duh , voda i krv , i to se troje slaže .
Vjerujemo li ljudskom svjedočanstvu , kako ne bismo vjerovali Božjemu . A Bog svjedoči da je Isus njegov Sin .
Tko vjeruje u Božjega Sina , ima to svjedočanstvo Božje u sebi . Tko ne vjeruje Bogu , naziva Boga lašcem jer ne vjeruje u Božje svjedočanstvo o njegovu Sinu .
Evo tog svjedočanstva : Bog nam je dao vječni život i taj je život u njegovu Sinu .
Tko ima Božjeg Sina , ima život ; tko nema Božjeg Sina , nema ni života .
Napisah ovo vama koji vjerujete u ime Sina Božjega da znate da imate vječni život .
Pouzdajemo se u njega da uslišava što god ga zamolimo u skladu s njegovom voljom .
A kad znamo da nas u svemu uslišava , znamo i da već imamo ono što smo ga molili .
Vidi li tko brata da čini grijeh koji nije smrtonosan , neka moli i Bog će takvom bratu dati život . Postoji i smrtonosan grijeh ; za nj ne kažem da molite .
Svaka je nepravda grijeh , ali ima grijeha koji nisu smrtonosni .
Znamo da nitko tko je rođen od Boga ne živi u grijehu jer Božji Sin takve sigurno čuva i Zli ih ne može dohvatiti .
Znamo da smo mi Božja djeca , a da je sav svijet u vlasti Zloga .
Znamo i to da je Krist , Božji Sin , došao i dao nam razum da bismo mogli spoznati Istinitoga . Mi smo u Istinitome , u njegovu Sinu Isusu Kristu . On je istiniti Bog i Život vječni .
Čuvajte se , djeco moja , idola i svega drugoga što bi u vašim srcima moglo zauzeti Božje mjesto !
Od starješine Ivana izabranoj Gospođi i njezinoj djeci koju volim u Istini - i to ne samo ja , već svi oni koji su Istinu upoznali
- radi istine koja je trajno u nama i bit će s nama zauvijek .
Neka budu s nama milost , milosrđe i mir koji dolaze od Boga Oca i od njegova Sina Isusa Krista u istini i ljubavi .
Silno sam se obradovao što sam među tvojom djecom našao takve koji žive u istini , kao što nam je zapovjedio Otac .
A sada te molim , Gospođo , da volimo jedni druge . Ne pišem ti to neku novu zapovijed , već onu koju smo imali od početka .
Ljubav se sastoji u tomu da živimo po Božjim zapovijedima . Živite u toj zapovijedi da ljubite jedni druge , kao što ste čuli od početka .
U svijetu su se pojavili brojni zavodnici koji ne priznaju da je Isus Krist došao na zemlju u tijelu . Takvi su ljudi obmanjivači i antikristi .
Pazite da ne izgubite ono što ste već stekli , nego da primite potpunu plaću .
Tko god zakorači izvan Kristova učenja , neće imati zajedništva s Bogom . Ali tko ostane u Kristovu učenju , imat će zajedništvo i s Ocem i sa Sinom .
Dođe li vas tko poučavati , a ne donosi to učenje , ne pozivajte ga u svoj dom i ne pozdravljajte ga .
Pozdravljate li ga , sudionici ste u njegovim zlodjelima .
Mnogo vam još toga imam reći , ali ne želim to učiniti u pismu . Nadam se da ću doći k vama i licem u lice s vama razgovarati da naša radost bude potpuna .
Pozdravljaju te djeca tvoje sestre , izabranice Božje .
Starješina Ivan dragomu Gaju kojega volim u Istini .
Dragi moj , molim se da u svemu budeš dobro te da ti je tijelo zdravo kao što znam da ti je zdrava duša .
Veoma su me obradovala neka braća koja su došla i posvjedočila mi da živiš čestito i u Istini .
Za mene nema veće radosti nego kad čujem da moja djeca žive u Istini !
Dragi moj , postupaš kao pravi vjernik pomažući braći , i to došljacima .
Oni su ovdašnjoj Crkvi pričali o tvojim djelima ljubavi . Dobro činiš opskrbljujući ih za put kako je dostojno Boga .
Jer oni putuju radi Gospodina i ne primaju ništa od nekršćana .
Dužni smo im pružati gostoprimstvo da budemo suradnici Istine .
O tomu sam ukratko pisao Crkvi , ali Diotref , koji želi biti vođa , ne želi s nama ništa imati .
Kad dođem onamo , spočitnut ću mu ono što čini naklapajući o nama zlobne riječi . Ne samo da odbija prihvatiti braću koja dođu već to zabranjuje i onima koji bi ih htjeli prihvatiti i izopćuje ih iz Crkve .
Dragi moj , ne povodi se za lošim , nego za dobrim . Tko čini dobro , od Boga je ; tko čini zlo , ne poznaje Boga .
O Demetriju svi govore samo najbolje , a i sama Istina govori njemu u prilog . I mi o njemu možemo isto reći , a znaš da mi govorimo istinu .
Mnogo vam još toga imam kazati , ali ne želim o tomu pisati .
Nadam se da ću te uskoro vidjeti , pa ćemo razgovarati licem u lice .
Od Jude , sluge Isusa Krista i Jakovljeva brata . Pišem svima koji su pozvani živjeti u ljubavi Boga Oca i u skrbi Isusa Krista .
Želim vam obilje Božje milosti , mira i ljubavi !
Ljubljeni prijatelji , kanio sam vam pisati o našemu zajedničkom spasenju , ali sada vidim da moram pisati o nečemu drugome : potaknuti vas da se borite za istinu Radosne vijesti . Tu nepromjenljivu istinu Bog je zauvijek dao svojemu svetom narodu .
Kažem to zato što su se među vas uvukli neki bezbožnici koji govore da nam milost Božjega praštanja dopušta živjeti poročnim životom . Propast takvih već je odavno zapisana jer su se okrenuli protiv našega jedinoga Gospodara i Gospodina , Isusa Krista .
Želim vas podsjetiti na to - iako to i sami dobro znate - da je Gospodin , pošto je iz Egipta izbavio cijeli izraelski narod , poslije uništio one koji mu nisu ostali vjerni .
Sjetite se anđela koji su pogazili granicu ovlasti koju im je Bog dao te napustili svoje boravište . Bog ih drži okovane u paklenoj tami , gdje čekaju Dan suda .
Ne zaboravite Sodomu i Gomoru te obližnje gradove u kojima su se ljudi toliko odavali izopačenu bludu da su pošli i za tijelom druge vrste . Ti su gradovi uništeni ognjem kao primjer kazne vječnim ognjem kojim će biti kažnjeni zlikovci .
Tako i ti lažni učitelji , sanjari , i dalje žive pokvarenim životom , kaljaju svoje tijelo i ne priznaju Božju vlast te vrijeđaju Slavne .
Čak ni arkanđeo Mihael , jedan od najmoćnijih anđela , nije se u prepirci s đavlom za Mojsijevo tijelo usudio izreći uvredljivu osudu , nego je samo rekao : " Gospodin te ukorio ! "
Ali ti se ljudi rugaju i vrijeđaju ono što ne razumiju . Kao nerazumne životinje , čine sve na što ih potiču tjelesni nagoni i tako srljaju u propast .
Teško njima jer slijede primjer Kajina koji je ubio svojega brata , jer su , kao i Bileam , spremni učiniti sve za novac te će , poput Koraha , propasti zbog svoje pobune .
Oni kaljaju vaša zajednička blagovanja kojima proslavljate ljubav Gospodnju i opasni su za vas jer na njima bestidno ugađaju sebi . Poput oblaka su koji suhoj zemlji ne donose kišu . Mnogo obećavaju , ali ništa ne daju . Oni su kao voćke koje u jesen ne donesu ploda . Već mrtve , i drugi put umiru kad se s korijenom iščupaju .
Poput mahnitih su morskih valova što se pjene vlastitim sramotama , poput lutajućih zvijezda koje će završiti u vječitoj , mračnoj tmini .
Patrijarh Henok , koji je živio sedam naraštaja nakon Adama , prorokovao je o takvim ljudima : " Gle , Gospodin dolazi s desettisućama svojih svetih .
Osudit će bezbožnike za sva zlodjela koja su počinili u svojoj pobuni i za sve uvrede što su ih bezbožni grešnici izgovorili protiv njega . "
Takvi su ljudi nezadovoljnici koji uvijek prigovaraju , a čine što god im se prohtije . Razmetljivi su hvalisavci i drugima laskaju da bi od njih izvukli korist .
Dragi moji , sjetite se što su prorekli apostoli našega Gospodina Isusa Krista :
Na koncu vremena doći će izrugivači koji će živjeti prema svojim bezbožnim požudama .
Takvi među vama prave razdore . Žive prema tjelesnim nagonima jer nemaju u sebi Božjeg Duha .
Ali vi , ljubljeni prijatelji , morate izgrađivati svoj život na temelju svoje svete vjere . Molite se kako vas upućuje Sveti Duh .
Očuvajte sebe u Božjoj ljubavi očekujući milosrđe našega Gospodina Isusa Krista za vječni život !
Budite milosrdni prema onima koji se kolebaju u vjeri .
Spašavajte ljude jer ih tako otimate iz samoga paklenog ognja . Ima i takvih kojima treba oprezno iskazivati milosrđe pazeći da njihovi grijesi i vas ne okaljaju .
Sva slava Bogu , koji vas može očuvati da ne posrnete , koji će vas , čiste od grijeha i radosne , dovesti u svoju slavnu nazočnost .
Sva slava jedinom Bogu Spasitelju kroz našega Gospodina Isusa Krista . Slava , veličanstvo , sila i vlast pripadali su mu prije početka vremena , pa mu tako pripadaju i danas , i zauvijek . Amen .
Ovo je otkrivenje Isusa Krista , koje mu je Bog dao da pokaže svojim slugama što se ima uskoro dogoditi . Bog je poslao anđela svojemu sluzi Ivanu da bi mogao otkrivenje prenijeti drugima .
Ivan izvješćuje o Božjoj riječi i svjedočanstvu Isusa Krista - o svemu što je vidio .
Blago onome koji čita ovo proroštvo i onima koji slušaju njegove riječi te vrše što je u njemu napisano . Jer vrijeme kad će se ono ispuniti je blizu .
Ovo pismo piše Ivan sedmerim crkvama u Maloj Aziji . Neka vam je milost i mir od onoga koji jest , koji je oduvijek bio i koji će doći ; od sedam duhova pred njegovim prijestoljem
te od Isusa Krista koji vjerno svjedoči o tomu , koji je prvi ustao od mrtvih i vladar je nad svim zemaljskim kraljevima . Neka je slava njemu koji nas ljubi i koji nas je oslobodio od grijeha prolivši za nas svoju krv .
Učinio nas je kraljevstvom i svećenstvom Boga , svojega Oca . Neka mu je slava i vlast uvijeke ! On vlada zauvijek . Amen .
Gle ! On dolazi s oblacima nebeskim . I vidjet će ga svi , čak i oni koji su ga proboli . Svi će narodi na Zemlji proplakati zbog njega . Da . Amen .
" Ja sam Alfa i Omega , Početak i Svršetak " , kaže Gospodin Bog . " Ja sam Svemogući , onaj koji jest , koji je oduvijek bio i koji će doći . "
Ja , Ivan , vaš brat , kao i vi u Kristu sam dionik patnji i kraljevstva te postojanosti . Izgnan sam na otok Patmos zbog propovijedanja Božje riječi i svjedočenja o Isusu .
Bio je Dan Gospodnji . Ponio me Duh i odjednom sam iza sebe začuo glas snažan poput zvuka trublje .
" Zapiši što ti kažem " , reče mi glas , " i pošalji sedmerim crkvama : u Efez , Smirnu , Pergam , Tijatiru , Sard , Filadelfiju i Laodiceju . "
Okrenem se da vidim tko mi govori , ali ugledam sedam zlatnih svijećnjaka ,
a među svijećnjacima nekoga sličnog čovjeku . Bio je odjeven u dugu haljinu , sa zlatnim pasom oko prsa .
Kosa mu je bila bijela poput bijele vune , poput snijega , oči kao ognjeni plamen ,
noge sjajne poput mjedi u peći užarene , a glas poput šuma golemih morskih valova .
U desnoj je ruci držao sedam zvijezda , a u ustima oštar dvosjekli mač . Lice mu je blistalo poput Sunca u punome sjaju .
Kad sam ga opazio , pao sam do njegovih nogu kao mrtav . Ali on stavi na mene desnu ruku i reče mi : " Ne boj se ! Ja sam Prvi i Posljednji .
Živ sam ! Bio sam mrtav , ali živim zauvijek . Imam ključeve smrti i podzemlja .
Zapiši što si vidio : što se sada događa i što će se dogoditi poslije .
Evo što znače sedam zvijezda koje si vidio u mojoj desnoj ruci i sedam zlatnih svijećnjaka : sedam su zvijezda anđeli sedam crkava , a sedam svijećnjaka sedam crkava .
Anđelu Crkve u Efezu napiši : " Ovo govori Onaj koji drži sedam zvijezda u desnici , Onaj koji hodi između sedam zlatnih svijećnjaka :
' Znam za tvoja dobra djela . Vidio sam tvoj trud i postojanost . Ne podnosiš opake . Iskušao si one koji tvrde da su apostoli , a nisu , i otkrio da su lažljivci .
Strpljivo si za mene trpio i nisi posustao .
Ali jedno ti imam prigovoriti . Napustio si prvu ljubav : ne voliš me i ne volite se međusobno žarko kao u početku !
Prisjeti se dakle kako si volio u početku i pogledaj na što si spao ! Obrati se ponovno k meni i čini opet kao u početku . Ne učiniš li to , doći ću i ukloniti tvoj svijećnjak s njegova mjesta među crkvama .
Ali dobro je što mrziš djela pokvarenih nikolaita jednako kao i ja .
Slušajte , kad već imate uši , što Duh govori crkvama ! Svakome tko pobijedi dat ću da jede sa stabla života u Božjemu raju . '
Anđelu Crkve u Smirni napiši : ' Ovo govori Prvi i Posljednji , koji je bio mrtav i oživio :
Znam za tvoje patnje i tvoje siromaštvo - ali bogat si ! Trpiš pogrde od onih koji sebe nazivaju Židovima , ali to nisu . Sotonina su sinagoga !
Ne boj se onoga što ćete pretrpjeti . Đavao će neke od vas baciti u tamnici da vas iskuša . Trpjet ćete nevolju deset dana . Ostanite vjerni i kad se suočite sa smrću pa ću vam dati vijenac života .
Slušajte , kad već imate uši , što Duh govori crkvama : nikome tko pobijedi neće nauditi druga smrt ! '
Anđelu Crkve u Pergamu napiši : ' Ovo je poruka od onoga koji ima oštar dvosjekli mač :
Znam da živiš u gradu u kojemu je Sotonino prijestolje , a ipak si ostao vjeran mojemu imenu . Nisi zanijekao vjeru u mene ni onda kad su kod vas , gdje Sotona prebiva , ubili mojega vjernog svjedoka Antipu .
Ali imam ti ponešto prigovoriti . Trpiš ondje neke ljude nalik Bileamu , koji je poučio Balaka da izraelskome narodu postavi stupicu pa ih je naučio da blaguju meso žrtvovano idolima i odaju se bludu .
Tako i ti u svojoj sredini imaš takvih koji slijede nikolaitsko učenje i počinjaju iste grijehe .
Obrati se zato ili ću ubrzo doći k tebi i boriti se protiv njih mačem svojih usta .
Slušajte , kad već imate uši , što Duh govori crkvama : svaki koji pobijedi jest će manu skrivenu i dat ću mu bijel kamen na kojemu će pisati njegovo novo ime , koje ne zna nitko osim onoga koji ga prima . '
Anđelu Crkve u Tijatiri napiši : ' Ovo govori Božji Sin , čije su oči poput ognjenog plamena a noge poput ulaštene mjedi :
Znam za tvoja dobra djela , za tvoju ljubav i vjeru , služenje i postojanost . Znam i da si u tomu sve revniji .
Ali imam i prigovor na tebe : dopuštaš onoj ženi Jezabeli , koja sebe naziva proročicom , da moje sluge odvlači na stranputicu te se odaju bludu , štuju idole i jedu meso njima žrtvovano .
Dao sam joj vremena da se pokaje i obrati od svojega bluda , ali nije htjela .
Bacit ću je zato na bolesničku postelju , a i svi koji s njome bludno griješe mnogo će trpjeti ne odvrate li se od zlih djela .
I djeca će joj umrijeti . Sve će crkve znati da sam ja onaj koji ispituje misli i nakane svakoga čovjeka . Svakome ću dati što zaslužuje .
A od vas ostalih u Tijatiri , koji ne slijedite to lažno učenje ( ' duboke istine ' , kako nazivaju te sotonske dubine ) , tražim samo
da se čvrsto držite onoga što znate dok ne dođem .
Svakome tko pobijedi , tko do konca bude vršio što mu kažem , dat ću vlast nad narodima .
Vladat će nad njima željeznom palicom i razbijati ih kao glineno posuđe
istom vlašću koju je meni dao moj Otac . Dat ću im i zvijezdu Danicu .
Slušajte , kad već imate uši , što Duh govori crkvama ! '
Anđelu Crkve u Sardu napiši : ' Ovo govori onaj koji ima sedam Božjih duhova i sedam zvijezda : Znam za sve što činiš . Sloviš kao živ , a mrtav si .
Probudi se ! Osnaži malo onih što su ti preostali jer tek što ne umru . Djela ti nisu dobra u Božjim očima .
Vrati se dakle onomu što si u početku čuo i povjerovao . Čvrsto se toga drži i obrati se . Ne budeš li budan , doći ću na tebe iznenada , kao tat .
Ipak , imaš ih u Sardu nekolicinu koji nisu uprljali odjeću zlim djelima . Oni će hoditi sa mnom u bjelini jer su dostojni .
Svaki koji pobijedi odjenut će bijelu haljinu . Njegovo ime nikada neću izbrisati iz Knjige života i priznat ću ga kao svojega pred Ocem i pred njegovim anđelima .
Slušajte , kad već imate uši , što Duh govori crkvama ! '
Anđelu Crkve u Filadelfiji napiši : ' Ovo govori onaj koji je Svet i Istinit . On ima Davidov ključ . Kad otvori vrata , nitko ih više ne može zatvoriti ; kad ih zatvori , nitko ih ne može otvoriti .
Znam tvoja djela . Otvorio sam pred tobom vrata koja nitko ne može zatvoriti . Unatoč svojoj slaboj snazi , sačuvao si moju Riječ i nisi se odrekao mojega imena .
Primorat ću , evo , neke iz Sotonine sinagoge - lažljivce koji sebe nazivaju Židovima , ali to nisu - da ti se dođu ničice pokloniti . Spoznat će da te ja ljubim .
Zato što si me poslušao i ostao postojan , sačuvat ću te od časa kušnje koji će znaći cijeli svijet da se iskušaju svi stanovnici Zemlje .
Dolazim ubrzo . Čvrsto se drži onoga što imaš da ti nitko ne ugrabi vijenac .
Svi koji pobijede postat će stupovima u hramu mojega Boga i nikada neće morati izići odande . Napisat ću na njima ime svojega Boga i ime njegova grada - ime novoga Jeruzalema koji silazi s neba od mojega Boga . I svoje ću novo ime na njih napisati .
Slušajte , kad već imate uši , što Duh govori crkvama ! '
Anđelu Crkve u Laodiceji napiši : ' Ovo govori Amen , vjerni i istiniti svjedok , Stvoritelj Božjega stvorenja :
Znam tvoja djela : nisi ni studen ni vruć . Da si barem jedno ili drugo !
Ali zato što si poput mlake vode , ispljunut ću te iz usta !
Kažeš : ' Bogat sam . Sve imam i ništa mi ne treba ! ' A ne znaš da si jadan i bijedan , da si ubog , i slijep , i gol .
Savjetujem ti da od mene kupiš zlata pročišćenoga u vatri . Tako ćeš se obogatiti . Kupi od mene bijele haljine da se odjeneš i skriješ svoju sramotnu golotinju . Kupi i pomast za oči , da ih pomažeš pa da progledaš .
Ja korim i odgajam sve koje volim . Budi revan i obrati se od ravnodušnosti .
Stojim , evo , na vratima i kucam . Posluša li tko moj glas i otvori li vrata , ući ću k njemu i skupa ćemo blagovati .
Svakoga tko pobijedi posjest ću na svoje prijestolje kao što sam i ja , kad sam pobijedio , sjeo na Očevo prijestolje .
Slušajte , kad već imate uši , što Duh govori crkvama ! ' "
Zatim ugledam otvorena vrata u nebo , a onaj isti glas koji sam prije čuo , snažan poput glasa trublje , reče mi : " Uziđi ovamo pa ću ti pokazati što će se poslije dogoditi ! "
Odmah sam se našao u duhu i ugledao prijestolje u nebu . Na njemu je sjedio Netko .
Blistao je poput dragoga kamenja : jaspisa i sarda . A prijestolje je okruživala duga slična smaragdu .
Oko njega su se nalazila još dvadeset četiri prijestolja na kojima su sjedili dvadeset četiri starješine , obučeni u bijele haljine i sa zlatnim vijencima na glavi .
Od prijestolja su sijevale munje , čula se grmljavina i gromovi . Ispred njega stajalo je sedam svijećnjaka , sedam upaljenih zublji , sedam Božjih duhova .
Ispred prijestolja bilo je stakleno more , blistavo poput prozirca . U sredini prijestolja i oko njega bila su četiri bića puna očiju sprijeda i straga .
Prvo je bilo slično lavu , drugo juncu , treće je imalo čovječje lice , a četvrto je bilo poput orla u letu .
Sva su imala po šest krila iznutra i izvana prepuna očiju . Danju i noću ta bića neprestano govore : " Svet , svet , svet je Gospodin Bog Svemogući , koji je oduvijek bio , koji jest i koji će doći ! "
Svaki put kad ta bića daju slavu , čast i zahvalu Onomu koji sjedi na prijestolju , Živome uvijeke ,
dvadeset četiri starješine padnu ničice pred Onim na prijestolju , koji je Živ uvijeke , i poklone mu se te polože svoje vijence pred prijestolje govoreći :
" Dostojan si , Gospodine Bože , Primiti slavu , čast i moć ! Jer ti si sve stvorio . Sve je postalo tvojom voljom . Sve je stvoreno tvojom voljom . "
U desnici Onoga na prijestolju ugledam svitak ispisan s obiju strana i zapečaćen sa sedam pečata .
Ugledam zatim snažnog anđela kako glasno viče : " Tko je dostojan razlomiti pečate i otvoriti svitak ? "
Ali nitko u nebu , ni na zemlji , ni ispod zemlje nije mogao otvoriti svitak i pogledati u njega .
Gorko sam zaplakao jer nije bilo nikoga dostojnoga da otvori knjigu i pročita što u njoj piše .
Ali jedan od četvorice starješina mi reče : " Ne plači ! Pobijedio je , evo , Lav iz Judina plemena , nasljednik Davidova prijestolja . On je dostojan otvoriti svitak i razlomiti sedam pečata . "
Ugledam zatim zaklanog Jaganjca kako stoji između prijestolja i četiriju bića te između starješina . Imao je sedam rogova i sedam očiju koje su sedam Božjih duhova poslanih po svoj zemlji .
Jaganjac pristupi pa iz desnice Onoga na prijestolju uzme svitak .
Kad to učini , četiri bića i dvadeset četvorica starješina padnu ničice pred njega . Svaki je imao citru i zlatne posude pune kada - molitve Božjega naroda !
Zapjevaju mu novu pjesmu : " Dostojan si uzeti svitak i razlomiti pečate jer si bio zaklan i svojom si krvlju za Boga otkupio iz svakoga plemena , jezika i naroda .
Učinio si ih kraljevstvom i svećenstvom našega Boga . Oni će kraljevati na zemlji . "
Pogledam opet i začujem glas anđela oko prijestolja , bića i starješina . Bilo ih je tisuće milijuna .
Jakim glasom pjevali su : " Dostojan je zaklani Jaganjac primiti moć i bogatstvo , mudrost i snagu , čast i slavu i blagoslov ! "
Začujem tada kako sve stvorenje na nebu , na zemlji i pod zemljom te u moru govori : " Blagoslov , čast i slava pripadaju Onomu koji sjedi na prijestolju i Jaganjcu , u vijeke vjekova .
Četiri bića ponavljala su : " Amen ! " A starješine padnu ničice i poklone mu se .
Gledao sam kako Jaganjac otvara prvi od sedam pečata na svitku . Začujem zatim prvo od četiriju bića kako viče glasom poput grmljavine : " Dođi ! "
Pogledam i vidim bijelog konja . Konjaniku u ruci luk , a na glavi pobjednički vijenac . Izjahao je izvojevati pobjedu .
Kad Jaganjac otvori drugi pečat , začujem drugo biće kako kaže : " Dođi ! "
Dođe i drugi konj , riđan . Njegov je konjanik dobio velik mač i vlast da uzme mir sa Zemlje , da posvuda bude rata i pokolja .
Kad Jaganjac razlomi treći pečat , začujem treće biće kako kaže : " Dođi ! " Pogledam i vidim konja vranca , a konjaniku u ruci vaga .
Začujem neki glas između četiriju bića kako govori : " Jedan bijeli kruh ili tri ječmena kruha za dnevnicu . A maslinovu ulju i vinu ne nanosi štetu ! "
Kad Jaganjac razlomi četvrti pečat , začujem četvrto biće kako veli : " Dođi ! "
Pogledam i vidim konja zelenka . Konjanik mu se zvao Smrt , a za njim je išao još jedan : Pakao . Dobili su vlast nad četvrtinom Zemlje da ubijaju mačem , glađu , bolešću i zemaljskim zvijerima .
Kad Jaganjac razlomi peti pečat , ugledam pod žrtvenikom duše ljudi zaklanih zbog Božje riječi i zbog svjedočanstva .
Glasno viču Gospodinu : " Gospodaru sveti i istiniti , kad ćeš već jednom osuditi ljude ovoga svijeta za to što su nam učinili ? "
Zatim je svatko od njih dobio bijelu haljinu i rečeno im je da se strpe još malo dok se ne ispuni broj Isusovih slugu , njihove braće , koji imaju biti ubijeni kao i oni .
Gledao sam kako Jaganjac razlama šesti pečat . Nastane velik potres . Sunce pocrni poput crne kostrijeti , a mjesec postane krvavocrven .
Zvijezde počnu padati s neba na zemlju poput zelenih smokvica sa smokve kad ju zatrese jak vjetar .
Nebo se smota kao svitak i iščezne . Sve planine i otoci pokrenu se s mjesta .
Zemaljski kraljevi , vladari , vojskovođe , bogataši i moćnici - svi se skriju po špiljama i gorskim pećinama .
Gorama i pećinama vikali su : " Padnite na nas i skrijte nas od lica Onoga koji sjedi na prijestolju i od Jaganjčeva gnjeva .
Došao je velik dan njihova gnjeva ! Tko će preživjeti ? "
Ugledam zatim četiri anđela kako stoje na četirima krajevima zemlje zadržavajući četiri vjetra da ne zapušu ni zemljom , ni morem , ni kojim drvetom .
Ugledam zatim još jednog anđela kako dolazi s istoka noseći pečat živoga Boga . On glasno dovikne četvorici anđela koji su dobili vlast da naude zemlji i moru :
" Čekajte ! Ne udite ni zemlji , ni moru , ni drveću dok ne stavimo pečat na čelo slugama našega Boga ! "
Čuo sam koliko ih je opečaćeno : sto četrdeset četiri tisuće iz svih dvanaest izraelskih plemena :
iz Judina plemena dvanaest tisuća , iz Rubenova plemena dvanaest tisuća , iz Gadova plemena dvanaest tisuća ,
iz Ašerova plemena dvanaest tisuća , iz Naftalijeva plemena dvanaest tisuća , iz Manašeova plemena dvanaest tisuća ,
iz Šimunova plemena dvanaest tisuća , iz Levijeva plemena dvanaest tisuća , iz Jisakarova plemena dvanaest tisuća ,
iz Zebulonova plemena dvanaest tisuća , iz Josipova plemena dvanaest tisuća i iz Benjaminova dvanaest tisuća .
Ugledam zatim veliko , neizbrojivo mnoštvo iz svakoga naroda i plemena , puka i jezika , kako stoji ispred prijestolja i ispred Jaganjca u bijelim haljinama , s palmama u rukama .
Glasno viču : " Spasenje je djelo našega Boga , koji sjedi na prijestolju , i Jaganjca ! "
Svi anđeli koji su stajali oko prijestolja , starješina i četiriju bića padnu ničice pred prijestoljem , licem prema zemlji ,
te se poklone Bogu govoreći : " Amen ! Blagoslov i slava , i mudrost , i hvala i čast , i moć i sila pripadaju našemu Bogu u vijeke vjekova . Amen . "
Jedan od starješina me upita : " Znaš li tko su ti odjeveni u bijele haljine i odakle dolaze ? "
" Ne znam , gospodine " , odgovorim . " Ti znaš . " " To su oni koji dolaze iz velike nevolje . Oprali su svoje haljine u Jaganjčevoj krvi i ubijelili ih .
Zato stoje pred Božjim prijestoljem i danonoćno mu služe u hramu . Onaj koji sjedi na prijestolju živjet će s njima i zakriliti ih .
Nikad više neće biti gladni ni žedni , neće ih više moriti sunce ni žega .
Jer Jaganjac koji stoji ispred prijestolja bit će im Pastir . Vodit će ih na izvore vode života . Bog će otrti svaku suzu s njihovih očiju .
Kad je Jaganjac razlomio sedmi pečat , u nebu nastane muk otprilike pola ure .
Ugledam zatim kako su sedam anđela koji stoje pred Bogom dobili sedam trubalja .
Još jedan anđeo , sa zlatnom kadionicom , stane pred žrtvenik . Dobio je mnogo kada da ga s molitvama Božjega naroda prinese na zlatni žrtvenik pred prijestoljem .
Kadni dim pomiješan s molitvama svetih vine se s oltara , kamo ih je anđeo izlio , pred Boga .
Anđeo zatim napuni kadionicu vatrom sa žrtvenika i prospe ju na zemlju . Razlegnu se gromovi i grmljavina , bljesnu munje i nastane potres .
Sedam anđela sa sedam trublja priprave se da zatrube .
Prvi zatrubi . Na zemlju se prospu tuča i oganj pomiješani s krvlju . Izgori trećina zemlje , trećina stabala i sva zelena trava .
Zatrubi i drugi anđeo . Nešto poput velike ognjene gore padne u more . Trećina se voda u moru pretvori u krv .
Trećina svih živih stvorenja u moru ugine i trećina lađa propadne .
Zatrubi treći anđeo . Golema ognjena zvijezda padne s neba poput goruće zublje . Padne na trećinu rijeka i izvora .
Zvijezda se zove Pelin . Od nje se trećina voda pretvori u pelin te mnoštvo ljudi umre od gorke vode .
Zatrubi četvrti anđeo . Trećina Sunca , trećina Mjeseca i trećina zvijezda udareni su tako da se pomrače za trećinu . I dan i noć izgube trećinu svojega sjaja .
Pogledam gore i začujem orla kako leteći zrakom glasno viče : " Teško , teško , teško stanovnicima Zemlje kad zatrube posljednja trojica anđela ! "
Zatrubi peti anđeo . Ugledam zvijezdu koja je pala s neba na Zemlju . Dobila je ključ od zjala Bezdana .
Kad ga otvori , iz njega sukne dim kao iz goleme peći te zamrači Sunce i zrak .
Iz dima pak iziđu skakavci koji mogu bosti poput štipavaca .
Dobili su zapovijed da ne ude travi ni biljkama ni drveću , već da napadaju ljude koji nemaju Božji pečat na čelu .
Ne smiju ubijati ljude , nego ih samo mučiti pet mjeseci . Bol koju nanose slična je boli od uboda štipavca .
U te će dane ljudi tražiti smrt , ali ju neće naći , željet će umrijeti , ali će smrt bježati od njih !
Skakavci izgledaju poput konja spremnih za borbu . Na glavama im zlatni vijenci , a lica poput ljudskih .
Kosa im duga kao u žena , a zubi poput lavljih .
Imaju na sebi željezni oklop , a šum je njihovih krila poput štropota cijele vojske bojnih kola koja juri u boj .
Repovima mogu bosti poput štipavaca , žalcima mučiti ljude pet mjeseci .
Vođa im je anđeo Bezdana . Na hebrejskome se zove Abadon , a na grčkome Apolion - Uništavač .
Jedna strahota prolazi , ali za njom , evo , dolaze druge dvije !
Zatrubi šesti anđeo . Začujem glas iz rogova zlatnoga žrtvenika pred Bogom .
Govorio je šestom anđelu koji je imao trublju : " Oslobodi onu četvoricu anđela svezanih na velikoj rijeci Eufratu ! "
I odriješena su četiri anđela spremna za taj čas , dan , mjesec i godinu da pobiju trećinu svih ljudi na Zemlji .
Broj konjaničkih četa iznosio je dvjesto milijuna - čuo sam koliko ih ima .
U viđenju sam vidio konje i jahače na njima . Imali su na sebi oklope ognjene , plavetne i sumpornožute boje . Glave konja bile su poput lavljih , a iz usta su im sukljali oganj , dim i sumpor .
Trećina ljudi na Zemlji poginula je od tih triju pošasti - ognja , dima i sumpora što su konjima sukljali iz usta .
Snaga tih konja nije bila samo u ustima već i u repovima . Na njima su imali glave poput zmijskih , koje su udile ljudima .
Preostali ljudi , koji nisu poginuli od tih zala , ipak se nisu htjeli obratiti od zlih djela . I dalje su se klanjali zlodusima i idolima - načinjenima od zlata , srebra , mjedi , kamena ili drva - idolima koji ne vide , ne čuju i ne hodaju .
Nisu se pokajali za svoja ubojstva , ni vračanja , ni blud , ni krađe .
Ugledam zatim još jednoga jakog anđela kako silazi s neba okružen oblacima , s dugom iznad glave . Lice mu je sjalo poput Sunca , a noge poput ognjenih stupova .
U ruci je imao maleni razvijeni svitak . Desnom nogom stane na more , a lijevom na zemlju
pa poviče glasno kao da lav riče . Kad vikne , zatutnji sedam gromova .
Kad je progovorilo sedam gromova htio sam to zapisati , ali začujem glas s neba : " Sačuvaj tajnim što je reklo sedam gromova . To ne zapisuj . "
Zatim snažni anđeo što je stajao na moru i na zemlji podigne desnu ruku prema nebu .
Zakune se u ime onoga koji živi u vijeke vjekova , koji je stvorio nebo i sve u njemu , zemlju i sve na njoj , more i sve u njemu te reče : " Bog više neće čekati .
Kad se oglasi trublja sedmoga anđela , Božji će se tajni naum ispuniti , kao što je svojim slugama navijestio po prorocima . "
Evo glasa s neba : " Idi i uzmi razvijen svitak od anđela koji stoji na moru i na zemlji . "
Pristupim mu zato i zamolim ga da mi dade svitak . " Uzmi ga i pojedi " , reče mi . " U ustima će ti biti sladak kao med , ali kad ga progutaš , zagorčit će ti utrobu . "
Uzmem ga iz njegove ruke i pojedem . U ustima mi je bio sladak , ali mi je zagorčio utrobu .
Zatim mi reče : " Moraš opet prorokovati narodima , pucima i kraljevima . "
Dobio sam zatim štap za mjerenje nalik trski i rečeno mi je : " Izmjeri Božji hram i žrtvenike te prebroji klanjatelje u njemu !
Ali ne mjeri vanjsko dvorište hrama jer je ono predano poganima . Gazit će svetim gradom četrdeset dva mjeseca .
A dvojici svojih svjedoka dat ću moć te će oni , odjeveni u kostrijet , prorokovati tih tisuću dvjesto šezdeset dana . "
Njih su dvojica dvije masline i dva svijećnjaka koji stoje pred Gospodarom sve Zemlje .
Pokuša li im tko nauditi , iz usta im sukne oganj i proždre neprijatelja . Tko im god pokuša nauditi , mora umrijeti .
Oni imaju vlast zatvoriti nebo da kiša ne padne koliko prorokuju . Imaju vlast pretvoriti rijeke i mora u krv te udariti Zemlju pošasti kakvom žele i koliko žele .
Kad dovrše svoje svjedočanstvo , Zvijer koja iziđe iz Bezdana zaratit će protiv njih . Pobijedit će ih i ubiti .
Njihova će tijela ležati na glavnome trgu velikoga grada koji nazivaju Sodomom i Egiptom , u kojemu je raspet njihov Gospodin .
Tri i pol dana svi će narodi , plemena i puci dolaziti da gledaju njihova trupla i nikome neće dati da ih polože u grob .
Stanovnici Zemlje radovat će se i veseliti zbog njihove nesreće i darivati jedni druge da proslave smrt te dvojice koji su im zadavali muke .
Ali nakon tri i pol dana , Božji životni Duh uđe u njih i oni ustanu ! Silan strah obuzme one koji su to promatrali .
S neba tada zaori snažan glas : " Uziđite ovamo ! " I pred očima svojih neprijatelja oni uziđu u nebo .
Istog časa nastane silan potres koji uništi desetinu grada . Sedam tisuća ljudi pogine u njemu . A sve preživjele spopadne užas te odaju slavu nebeskome Bogu .
Druga strahota prođe , ali za njom , evo , dolazi još jedna !
Zatrubi sedmi anđeo . U nebu se začuju silni glasovi : " U svem je svijetu uspostavljeno kraljevstvo našega Gospodina i njegova Krista i on će kraljevati u vijeke vjekova ! "
Tada dvadeset četiri starješine što sjede na prijestoljima ispred Boga padnu ničice i poklone se Bogu govoreći :
" Zahvaljujemo ti , Gospodaru , Bože Svemogući , koji jesi i koji su oduvijek bio , jer si uzeo u ruke svoju veliku moć i zakraljio se .
Narodi su se na tebe gnjevili , ali sada je došlo vrijeme tvojega gnjeva . Vrijeme je da sudiš mrtvima i da nagradiš svoje sluge . Nagradit ćeš svoje proroke , svoj sveti narod i sve koji se boje tvojega imena , od najmanjih do najvećih . Uništit ćeš sve koji su naštetili Zemlji . "
U nebu se otvori Božji hram i pokaže se Kovčeg saveza u hramu . Udare munje , grmljavina , gromovi te nastane silan potres i velika tuča .
Na nebu se pokaže veliko znamenje . Ugledam ženu obučenu u Sunce , s Mesecom pod nogama i vijencem od dvanaest zvijezda na glavi .
Trudna je vikala u porođajnim bolima .
Odjednom se pojavi velik crveni zmaj sa sedam glava i deset rogova . Na glavama je imao sedam kruna .
Repom sruši na Zemlju trećinu zvijezda . Stajao je pred ženom koja je rađala da joj proždre Dijete čim se rodi .
Ona rodi muško dijete koje će vladati svim narodima željeznom palicom te je uzeto k Bogu i njegovu prijestolju .
A žena pobjegne u pustinju , gdje joj je Bog pripravio sklonište da bude zbrinuta tisuću dvjesto šezdeset dana .
U nebu nastane rat : Mihael i anđeli pod njegovim vodstvom zarate sa Zmajem i njegovim anđelima
te ih nadvladaju i istjeraju iz neba .
Veliki Zmaj , stara Zmija koju nazivaju Đavlom , Sotonom i zavodnikom svega svijeta , zbačen je na Zemlju , a s njime i njegovi anđeli .
Začujem zatim s neba silan glas : " Evo spasenja i snage i kraljevstva našega Boga , i vlasti njegova Pomazanika ! Jer zbačen je na Zemlju tužitelj naše braće koji ih je danonoćno optuživao pred Bogom .
Pobijedili su ga s pomoću krvi Jaganjčeve i riječi svojega svjedočanstva . Nisu se bojali umrijeti .
Radujte se , nebesa i svi vi koji u njima obitavate ! Teško vama , Zemljo i more ! Jer đavao je sišao k vama silno gnjevan znajući da mu je preostalo malo vremena ! "
Kad je Zmaj vidio da je zbačen na Zemlju , počne progoniti ženu koja je rodila muško dijete .
Ali ona dobije dva velika orlovska krila te odleti u sklonište pripremljeno za nju u pustinji , gdje će , zaštićena od Zmije , biti zbrinuta jedno vrijeme , dva vremena i polovicu vremena .
Zmaj ispusti za ženom iz usta mlaz vode poput rijeke da je rijeka odnese .
Ali Zemlja pomogne ženi : otvori usta i proguta rijeku što je šikljala iz Zmajevih usta .
Zmaj se nato rasrdi na ženu pa zarati s ostatkom njezina potomstva - sa svima koji čuvaju Božje zapovijedi i svjedoče da pripadaju Isusu Kristu .
I stane na morski žal . Ugledam kako iz mora izlazi Zvijer s deset rogova i sedam glava . Na rogovima je imala deset kruna , a na glavama bogohulna imena .
Sličila je leopardu , ali su joj noge bile kao medvjeđe , a usta poput lavljih . Zmaj joj dade svoju silu , svoje prijestolje i veliku vlast .
Opazio sam da joj je jedna glava kao nasmrt ranjena - ali smrtna joj rana zacijeli . Sav svijet , začuđen , zadivljeno počne slijediti Zvijer
i svi se poklone Zmaju koji joj je dao takvu vlast . Poklone se i Zvijeri . " Tko je kao Zvijer ? " govorili su . " Tko može ratovati s njom ? "
Zvijeri je bilo dopušteno govoriti drskosti i hule protiv Boga i vlast da djeluje četrdeset dva mjeseca .
Hulila je na Boga , na njegovo ime , na mjesto njegova prebivališta i na sve one što žive u nebu .
Dopušteno joj je zaratiti protiv svetih i pobijediti ih . Dobila je vlast nad svakim plemenom i pukom , svakim jezikom i narodom .
Poklonili su joj se svi koji pripadaju ovomu svijetu , kojih imena nisu zapisana u Knjizi života što pripada zaklanomu Jaganjcu od postanka svijeta .
Slušajte , kad već imate uši !
Kojima je određeno da odu u ropstvo , otići će u ropstvo . Kojima je određeno da poginu od mača , poginut će od mača . U tomu je postojanost i vjera svetih .
Ugledam tada još jednu zvijer kako izlazi iz zemlje . Ima dva roga poput jaganjca , a govori kao Zmaj .
Vrši svu vlast prve Zvijeri u njezinoj nazočnosti . Primorava sve stanovnike Zemlje da se klanjaju prvoj Zvijeri , kojoj je zacijelila smrtna rana .
Činila je veliko znamenje : da oganj sune s neba na zemlju naočigled svih ljudi .
Zavodila je tako stanovnike Zemlje čudesima koje joj je bilo dopušteno činiti u nazočnosti prve Zvijeri . Rekla im je da načine kip Zvijeri koja je bila smrtno ranjena , ali je preživjela .
Dopušteno joj je udahnuti život kipu Zvijeri tako da progovori . Kip progovori i zapovjedi da se smaknu svi koji mu se ne klanjaju .
Druga zvijer učinila je da svi - veliki i mali , bogati i siromašni , robovi i slobodni ljudi - daju sebi udariti žig na desnu ruku ili na čelo .
Nitko nije mogao ništa prodati ni kupiti ako nije imao žig s imenom Zvijeri ili s brojem njezina imena .
Tko je mudar , neka odgonetne broj Zvijeri . To je broj čovjeka : 666 .
Ugledam zatim Jaganjca kako stoji na gori Sionu i s njim sto četrdeset četiri tisuće koji na čelima imaju napisano njegovo ime i ime njegova Oca .
Začujem s neba zvuk poput huke velikog vodopada i tutnjavu silna groma , sličnu svirki mnoštva citara .
Pjevali su novu pjesmu pred Božjim prijestoljem , pred četirima bićima i pred starješinama . Nitko nije mogao naučiti tu pjesmu osim tih sto četrdeset četiri tisuće otkupljenih sa Zemlje .
Oni su čisti jer se nisu okaljali sa ženama . Prate Jaganjca kamo god pođe . Otkupljeni su od ljudi kao posvećeni Bogu i Jaganjcu .
Preko njihovih usta nije prešla laž . Besprijekorni su .
Ugledam još jednog anđela kako leti nebom noseći vječnu Radosnu vijest stanovnicima Zemlje - svakome narodu i plemenu , jeziku i puku .
" Bojte se Boga ! " vikao je . " Dajte mu slavu jer je došao čas njegova suda ! Poklonite se njemu koji je stvorio Zemlju i nebo , more i izvore ! "
Za njim je letio drugi anđeo govoreći : " Pao je ! Pao je veliki Babilon koji je sve narode opio vinom gnjeva i svojega bluda . "
Za njima je išao i treći anđeo glasno vičući : " Tko god se klanja Zvijeri i njezinu kipu i tko primi žig na čelo ili na ruku ,
pit će nerazvodnjeno vino Božjega gnjeva - već je natočeno u čašu njegove srdžbe . Bit će mučen ognjem i gorućim sumporom pred svetim anđelima i pred Jaganjcem .
Dim njihovih muka diže se u vijeke vjekova . Ni danju ni noću nemaju počinka oni koji se klanjaju Zvijeri i njezinu kipu i koji su primili žig s njezinim imenom .
Na tomu se temelji postojanost svetih , onih koji su poslušni Božjim zapovijedima i vjeruju u Isusa .
Začujem glas s neba : " Zapiši : odsad su blaženi oni koji umiru u Gospodinu . Da , tako kaže Duh : otpočinut će od svojih napora jer ih prate njihova djela . "
Ugledam zatim nekoga sličnog čovjeku kako sjedi na bijelom oblaku , sa zlatnim vijencem na glavi i s oštrim srpom u ruci .
Drugi anđeo iziđe iz hrama i dovikne jakim glasom onomu na oblaku : " Zamahni srpom i žanji ! Kucnuo je čas . Zemaljska je žetva sazrela . "
Anđeo na oblaku zamahne srpom prema Zemlji i cijela je Zemlja požnjevena .
Iz nebeskoga hrama iziđe još jedan anđeo . I on je u ruci imao oštar srp .
Njemu pak dovikne anđeo na žrtveniku , koji ima vlast nad ognjem : " Zamahni srpom i poberi grožđe u zemaljskom vinogradu jer je sazrelo za Sud ! "
Anđeo zamahne srpom prema Zemlji i obere zemaljski vinograd . Ubrano grožđe ubaci u tijesak Božjega gnjeva .
Gnječilo se u tijesku izvan grada , a krv iz tijeska poteče tristo kilometara daleko . Bila je konjima do uzda .
Ugledam zatim na nebu još velikih i čudesnih znakova . Sedam je anđela držalo sedam posljednjih zala kojima se navršuje Božji gnjev .
Preda mnom je bilo nešto poput mora od prozirca , pomiješano s ognjem . Na njemu su stajali oni koji su pobijedili Zvijer i njezin kip i broj njezina imena , s Božjim citrama u ruci .
Svi su pjevali pjesmu Božjega sluge Mojsija i Jaganjca : " Velika su i čudesna tvoja djela , Gospodine Bože Svemogući ! Tvoji su putovi pravedni i istiniti , Kralju naroda !
Tko da se tebe ne boji , Gospodine , tko da ne proslavlja tvoje ime ? Jer ti si jedini svet . Svi će narodi doći i tebi se pokloniti jer su se očitovala tvoja pravedna djela . "
Opazim zatim da je otvoren hram u nebu , Šator Božjega svjedočanstva .
Sedam anđela sa sedam zala iziđe iz hrama . Bili su odjeveni u blistavobijeli lan , sa zlatnim pojasima oko prsiju .
Jedno od četiriju bića pruži sedmorici anđela zlatne posude pune gnjeva Boga koji živi u vijeke vjekova .
Hram se napuni dimom Božje slave i njegove snage , tako da nitko nije mogao ući u njega dok se ne dovrši sedam zala sedmorice anđela .
Začujem zatim kako jak glas iz hrama dovikuje sedmorici anđela : " Idite i izlijte sedam čaša Božjega gnjeva na Zemlju ! "
Prvi anđeo ode i izlije posudu na Zemlju . Strašni i bolni čirovi pojave se na ljudima koji nose žig Zvijeri i koji se klanjaju njezinu kipu .
Drugi anđeo izlije posudu na more . Ono postane poput mrtvačeve krvi te svako živo biće u njemu ugine .
Treći anđeo izlije posudu na rijeke i izvore . Oni se pretvore u krv .
Začujem anđela koji ima vlast nad vodom kako kaže : " Pravedan si , Ti koji jesi i koji si bio , Sveti , što si tako dosudio .
Oni su prolili krv tvojih svetih i tvojih proroka . Zato ih sada krvlju napajaš . To su i zaslužili .
Začujem zatim žrtvenik kako govori : " Da , Svemogući Gospodine Bože ! Tvoje su presude pravedne i istinite ! "
Zatim četvrti anđeo izlije posudu na Sunce te ono počne žeći ljude ognjem .
Silna je žega palila ljude pa su psovali ime Boga koji ima vlast nad tim zlima . Nisu se pokajali i dali mu slavu .
Peti anđeo izlije posudu na Zvijerino prijestolje . Njezinim kraljevstvom nato zavlada tmina . Ljudi su od muke grizli jezik
i psovali nebeskoga Boga zbog svojih boli i čirova . Ali nisu se pokajali i obratili od svojih zlih djela .
Šesti anđeo izlije posudu na veliku rijeku Eufrat te ona presuši da onuda mogu proći kraljevi sa sunčeva istoka .
Ugledam zatim kako tri žabe iskaču iz usta Zmaja , Zvijeri i lažnoga proroka .
Ti nečisti duhovi , koji čine čudesa , okupe vladare svega svijeta na rat protiv Boga , koji će se zbiti na veliki Dan Svemogućega Boga .
" Pazite : dolazim kao tat ! Blago onima koji bdiju i koji čuvaju svoje haljine da ne idu goli i da im se ne vidi sramota . "
Oni okupe sve vojske svijeta na mjestu koje se hebrejski zove Harmagedon .
Sedmi anđeo izlije posudu u zrak . Iz hrama , s prijestolja , jaki glas vikne : " Svršeno je ! "
Nato udare munje , grmljavina i gromovi te nastane jak potres . Otkako je ljudi , nije bilo tako silna potresa .
Veliki grad Babilon prasne na tri dijela , gradovi naroda po svijetu sruše se . Sjetio se Bog velikome Babilonu zbog njegovih grijeha dati da pije vino iz čaše strašnoga Božjega gnjeva .
Svi otoci pobjegnu , sve gore iščeznu .
Na ljude s neba zapljušti strašna tuča . Padali su komadi teški po trideset pet kilograma . Ljudi su psovali Boga zbog tuče jer je nanosila strašno zlo .
Priđe mi jedan od sedmorice anđela koji su izlili sedam posuda i reče : " Dođi ! Pokazat ću ti osudu koja će snaći veliku Bludnicu koja sjedi na mnogim vodama .
S njome su zemaljski kraljevi bludničili a stanovnici Zemlje se opijali vinom njezina bluda . "
I anđeo me u duhu prenese u pustinju . Ondje ugledam ženu kako sjedi na skrletnoj Zvijeri sa sedam glava i s deset rogova , punoj bogohulnih imena .
Žena je bila odjevena u grimiz i skrlet , sva u zlatu , dragome kamenju i biserju . U ruci je držala zlatnu čašu punu gnusobe i nečisti svojega bluda .
Na čelu joj je pisalo tajnovito ime : " Veliki Babilon , majka svih bludnica i gadosti zemaljskih . "
Vidio sam da je Žena pijana od krvi svetih ljudi i krvi Isusovih svjedoka . Silno sam se začudio .
" Što se čudiš ? " upita me anđeo . " Reći ću ti tajnu o toj ženi i o Zvijeri koja je nosi , sa sedam glava i s deset rogova . "
Zvijer koju si vidio vladala je , ali više ne vlada . Uskoro će izići iz bezdana i otići u vječno prokletstvo . I stanovnici Zemlje kojih imena nisu upisana u Knjigu života od postanka svijeta zaprepastit će se kad opet vide Zvijer koja je bila , i nije , i opet će biti .
Da se ovo razumije , treba mudrosti : sedam Zvijerinih glava sedam su bregova na kojima žena sjedi . One također predstavljaju sedam kraljeva .
Petorica su već pala , šesti vlada , a sedmi tek treba doći , ali njegova će vladavina kratko trajati .
Skrletna Zvijer jest osmi kralj koji je prije vladao kao jedan od sedmorice . Nakon druge vladavine slijedi mu propast .
Deset rogova deset su kraljeva koji još nisu došli na vlast . Oni će doći na vlast i samo nakratko vladati skupa sa Zvijeri .
Složit će se da njoj predaju svoju silu i vlast .
Zaratit će protiv Jaganjca , ali on će ih pobijediti skupa sa svojim vjernim izabranicima koje je pozvao jer je Gospodar nad gospodarima i Kralj nad kraljevima .
Vode koje si vidio , " reče mi još anđeo , " na kojima Bludnica sjedi , mnoštvo su naroda i jezika .
Skrletna Zvijer i njezinih deset rogova - desetorica kraljeva koji će skupa s njom vladati - zamrzit će Bludnicu . Opustošit će ju i ogoliti , najesti se njezina mesa a zatim ju spaliti .
Jer Bog im je stavio u srca da izvrše njegov naum : da složno predaju vlast Zvijeri dok se ne ispune Božje riječi .
Žena koju si vidio velik je grad koji vlada nad zemaljskim kraljevima . "
Nakon toga ugledam još jednoga anđela kako silazi s neba s velikom moći - sva se Zemlja rasvijetlila od njegova sjaja .
" Pao je ! " poviče . " Pao je Babilon , Bludnica ! Postao je prebivalištem zloduha , stjecištem nečistih duhova , gnijezdom nečistih ptica i jazbinom odurnih životinja .
Svi su se narodi opili vinom njezina gnjeva i bluda . Zemaljski su kraljevi s njom bludničili , a zemaljski se trgovci bogatili zbog njezine silne raskoši . "
Začujem zatim još jedan glas kako viče s neba : " Iziđite iz nje , moj narode , da vas ne snađe zlo ! Ne budite dionicima grijeha !
Jer njezini su se grijesi nagomilali do neba i Bog će kazniti njezine opačine .
Vratite joj milo za drago . Dvostruko joj platite za njezina djela . U čašu koju je drugima natakala natočite dvostruko !
Koliko se razmetala raskoši i uživanjem , toliko joj zadajte muke i jada . U srcu je mislila : ' Sjedim kao kraljica na svojemu prijestolju . Nikad neću postati udovicom , nikada me neće snaći jad ! '
Zato će ju u isti dan zadesiti smrt , i žalost , i glad . Bit će ognjem spaljena . Jer silan je njezin Sudac , Gospodin Bog . "
A zemaljski će kraljevi , koji su s njome bludničili i uživali u njezinoj raskoši , za njom tužiti i naricati kad vide kako se diže dim s njezina zgarišta .
Stajat će daleko , prestrašeni njezinim mukama , i naricati : ' Teško tebi ! Teško tebi , Babilone , silni grade ! Božja te osuda stigla u tren oka . '
Zemaljski će trgovci za njom plakati i tugovati jer više neće imati kome prodavati
zlato , srebro , drago kamenje , biserje , fini lan , grimiz , svilu , skrlet , predmete od skupocjena mirisna drva , mjedi , željeza i mramora ,
cimet , balzam , miomiris , pomasti , tamjan , vino , ulje , bijelo brašno , pšenicu , goveda , ovce , konje , kočije ni robove - žive duše .
' Sva dobra za kojima ti je duša žudjela nestala su , ' tužit će oni , ' sva raskoš i sjaj zauvijek su propali - nema ih više . '
Trgovci što su se obogatili prodajući joj sve to , stajat će i gledati izdaleka , prestrašeni njezinim mukama .
' Teško tebi ! ' plakat će i tugovati . ' Teško tebi , veliki grade ! Nekoć si bio obučen u fini lan , grimiz i skrlet , okićen zlatom , dragim kamenjem i biserjem !
Toliko je bogatstvo opustošeno u tren oka ! ' Svi kormilari i putnici , svi mornari i moreplovci izdaleka će stati i gledati .
Plakat će gledajući kako se diže dim njezina požara i zapomagati : ' Ima li igdje ovakva grada ? '
Posipat će se po glavi pepelom te plakati i tugovati : ' Teško tebi ! Teško tebi , veliki grade ! Svi brodovlasnici obogatili su se njegovim raskošnim bogatstvom , a opustošen je u tren oka ! '
Ali ti se , nebo , veseli zbog njezine sudbine ! Veselite se svi sveti , svi apostoli i proroci jer je Bog osudivši nju vama dosudio pravdu ! "
Snažni anđeo uzme zatim kamen velik poput mlinskoga i baci ga u more govoreći : " Ovako će silovito biti strmoglavljen veliki grad Babilon i zauvijek će nestati . "
Nikad se više u tebi neće čuti glazba - zvuci citre , pjevači , svirka i trublje . Neće više biti vještog obrtnika . Neće se čuti klopot žrvnja što melje žito .
Svjetlo svjetiljke neće više u tebi sjati . Neće se čuti glasovi zaručnika i zaručnice . Jer tvoji su trgovci bili svjetski velikaši . Svojim si vračanjem zaveo sve narode .
U tebi se stekla prolivena krv proroka i svetaca i svega poubijanoga Božjeg naroda na Zemlji . "
Začujem zatim silno mnoštvo u nebu kako viče : " Aleluja ! Spasenje je djelo našega Boga . Slava i moć njemu pripadaju !
Njegovi su sudovi istiniti i pravedni . Kaznio je veliku Bludnicu koja je pokvarila Zemlju svojim bludom i osvetio je krv svojih slugu . "
I opet : " Aleluja ! Dim s njezina zgarišta dizat će se u vijeke vjekova ! "
Nato dvadeset četvorica starješina i četiri bića padnu ničice i poklone se Bogu koji sjedi na prijestolju govoreći : " Amen ! Aleluja ! "
S prijestolja se začuje glas : " Hvalite našega Boga , sve njegove sluge , svi koji ga se bojite , od najmanjega do najvećega ! "
Začujem potom opet glas silnog mnoštva , poput silnoga huka vode i praska silnih gromova : " Aleluja ! Naš Gospodin Bog Svemogući kraljuje !
Radujmo se i veselimo i slavu mu dajmo jer je došao trenutak Jaganjčeve svadbe i njegova je zaručnica pripravna !
Dopušteno joj je da se odjene u fini , blistavi i čisti lan . A lan predstavlja pravedna djela Božjega naroda .
Anđeo mi reče : " Napiši : Blago onima koji su pozvani na Jaganjčevu svadbenu gozbu ! " I još doda : " Ove su riječi istinite , Božje . "
Pao sam do njegovih nogu da mu se poklonim , ali on reče : " Ne klanjaj mi se ! Ta ja sam samo Božji sluga kao i ti , kao i ostala tvoja braća koja svjedoče o svojoj vjeri u Isusa . Bogu se klanjaj ! Jer koji svjedoče o Isusu , imaju proročkog duha . "
Ugledam zatim otvoreno nebo i ondje konja bijelca . Na njemu je sjedio On , zvan Vjerni i Istiniti , koji pravedno sudi i ratuje .
Oči su mu bile poput ognjenih plamenova , na glavi mnoge krune . Nosio je napisano ime koje samo on zna .
Ogrtač mu je bio natopljen krvlju . Ime mu je : Riječ Božja .
Za njim su išle nebeske vojske odjevene u fini , bijeli i čisti lan .
Iz usta mu je izlazio oštar mač kojim će posjeći narode . Vladat će njima željeznom palicom . On gazi u tijesku gnjevne srdžbe Svemogućega Boga .
Na boku ogrtača piše mu ime : " Kralj kraljeva i Gospodar gospodara " .
Ugledam zatim anđela kako stoji na Suncu i kako na sav glas viče lešinarima što lete nebom : " Dođite ! Skupite se na veliku gozbu koju vam je Bog priredio
da se najedete mesa kraljeva , vojskovođa i moćnika , mesa konja i konjanika , mesa svih ljudi - slobodnih i robova , malih i velikih ! "
I vidim : Zvijer i svi zemaljski kraljevi okupili su se s vojskama da zarate s Onim što sjedi na konju i s njegovom vojskom .
Ali zarobljeni su Zvijer i lažni prorok koji je u njezinoj nazočnosti činio čudesa i njima zavodio ljude koji su primili žig Zvijeri i klanjali se njezinome kipu . I Zvijer i lažni prorok bačeni su u ognjeno jezero s gorućim sumporom .
Ostatak njihove vojske posjekao je mač izišao iz usta Onoga koji sjedi na bijelome konju . I svi su se lešinari nasitili njihova mesa .
Ugledam zatim anđela kako silazi s neba noseći ključeve bezdana i velike okove .
On ščepa Zmaja , tu staru Zmiju , đavla , Sotonu , i okuje ga na tisuću godina .
Baci ga u bezdan , koji zatvori i zapečati da Sotona više ne zavodi narode dok se ne navrši tisuću godina . Poslije će ga nakratko morati odvezati .
Vidio sam zatim prijestolja . Ljudi koji su na njih sjeli dobili su vlast da sude . Vidio sam duše onih kojima je odrubljena glava zbog svjedočenja za Isusa i zbog naviještanja Božje riječi te duše svih onih koji se nisu poklonili Zvijeri ni njezinu kipu , koji nisu primili žig na čelo ni na ruku . Oni su ponovno oživjeli i kraljevali s Kristom tisuću godina .
To je prvo uskrsnuće . Drugi mrtvi nisu oživjeli dok se ne navrši tisuću godina .
Blaženi su i sveti dionici prvoga uskrsnuća . Nad njima druga smrt ne vlada - oni će biti Božje i Kristovo svećenstvo i vladat će s Kristom tisuću godina .
Kad prođe tisuću godina , Sotona će biti oslobođen iz zatvora .
Izići će i zavesti narode iz svih krajeva svijeta , koje nazivaju Gog i Magog , i okupiti ih za bitku . Bit će ih neizmjerno mnogo - poput pijeska na morskoj obali .
Vidio sam ih kako su se okupili na prostranoj poljani i opkolili Božji narod i njihov voljeni grad . Ali uto s neba sune na njih oganj i proždre ih .
Zatim će đavao , koji ih je prevario , biti bačen u ognjeno jezero s gorućim sumporom , gdje će već biti Zvijer i lažni prorok . Ondje će danonoćno trpjeti muke u vijeke vjekova .
Ugledam zatim veliko bijelo prijestolje i Onoga koji na njemu sjedi . Zemlja i nebo pobjegnu pred njegovim licem i nestanu .
I vidim : mrtvi , mali i veliki , stoje pred Božjim prijestoljem . Otvore se sve knjige , pa i Knjiga života . I mrtvi su suđeni prema onome što je u knjigama zapisano - prema svojim djelima .
More preda svoje mrtvace , smrt i podzemlje također . I svima je suđeno prema njihovim djelima .
A smrt i podzemlje bačeni su u ognjeno jezero . To ognjeno jezero jest druga smrt .
I svi koji nisu zapisani u Knjizi života bačeni su u ognjeno jezero .
Ugledam zatim novo nebo i novu Zemlju jer su staro nebo i Zemlja iščeznuli . Ni mora više nema .
I vidim Sveti grad , novi Jeruzalem , kako silazi s neba , od Boga , poput zaručnice urešene za muža .
Začujem glasan povik s prijestolja : " Evo , Bog stanuje sa svojim narodom ! Prebivat će s njima . Oni će biti njegov narod , a on će biti njihov Bog .
Otrt će svaku suzu s njihovih očiju . Neće više biti smrti , neće biti žalosti , ni plača , ni boli . Jer sve prijašnje je uminulo . "
Onaj koji sjedi na prijestolju reče : " Gle , činim sve novo ! " Zatim meni reče : " Zapiši ove riječi - vjerodostojne su i istinite ! "
I još reče : " Svršeno je ! Ja sam Alfa i Omega , Početak i Svršetak . Žednima ću dati da se besplatno napiju s izvora vode života .
Svi će pobjednici baštiniti te blagoslove . Ja ću im biti Bog , a oni meni djeca .
Ali sve kukavice , nevjernici i pokvarenjaci , svi ubojice i bludnici i vračari te idolopoklonici i svi lažljivci - završit će u jezeru što gori ognjem i sumporom . To je druga smrt .
Zatim mi priđe jedan od sedmorice anđela sa sedam posuda punih konačnih zala i reče : " Dođi da ti pokažem Zaručnicu , Jaganjčevu Ženu ! "
I u duhu me ponese na veliku , visoku goru i pokaže mi sveti grad Jeruzalem kako silazi s neba od Boga .
Sav je blistao Božjom slavom poput dragoga kamena , poput kristalnoga jaspisa .
Zidine su mu bile široke i visoke , s dvanaest vrata koja je čuvalo dvanaest anđela . A na svakim je vratima pisalo ime jednoga od izraelskih plemena .
Sa svake strane - s istoka , sjevera , juga i zapada - bila su troja vrata .
Gradske zidine imale su dvanaest temelja na kojima su pisala imena dvanaestorice Jaganjčevih apostola .
Anđeo je imao štap za mjerenje nalik zlatnoj trski da izmjeri grad , njegova vrata i zidine .
Grad se sterao u obliku kvadrata - duljina mu je bila jednaka širini . Anđeo trskom izmjeri grad : i duljina , i širina , i visina bile su jednake : dvanaest tisuća stadija .
Izmjeri zatim gradske zidine . Bile su široke sto četrdeset četiri lakta po ljudskoj mjeri kojom je anđeo mjerio .
Zidine su bile od jaspisa , a sam grad od zlata čistoga poput stakla .
Gradske su zidine izgrađene na temeljima od različitoga dragog kamenja : prvi je temelj od jaspisa , drugi od safira , treći od kalcedona , četvrti od smaragda ,
peti od sardoniksa , šesti od sarda , sedmi od krizolita , osmi od berila , deveti od topaza , deseti od krizopraza , jedanaesti od hijacinta , a dvanaesti od ametista .
Dvanaest vrata načinjeno je od dvanaest bisera - svaka od jednoga jedinog bisera . A glavna je ulica od čistoga zlata prozirnoga poput stakla .
U gradu nisam vidio hram . Njegov je hram Svemogući Gospodin Bog - i Jaganjac .
Tomu gradu ne trebaju ni Sunce ni Mjesec jer ga obasjava Božja slava , a Jaganjac mu je svjetlo .
Narodi će hoditi u njegovoj svjetlosti , a vladari ovoga svijeta donosit će u njega svoju slavu .
Gradska vrata ne zatvaraju se na svršetku dana jer noći nema .
U njega će se unijeti slava i čast naroda .
Ali neće ući ništa nečisto i nitko tko čini gadosti i govori laži , nego samo oni kojih su imena zapisana u Jaganjčevoj Knjizi života .
Anđeo mi pokaže rijeku vode života , bistru kao prozirac , što izvire iz Božjega i Jaganjčeva prijestolja
i teče sredinom glavne ulice . S obiju strana rijeke raste drvo života koje donosi rod dvanaest puta - svakoga mjeseca . Lišćem tog stabla liječe se narodi .
Neće više biti nikakva prokletstva . Božje i Jaganjčevo prijestolje bit će ondje i njihovi će im se sluge klanjati .
Gledat će njegovo lice , a njegovo će im ime biti napisano na čelima .
Neće ondje biti noći niti će trebati da im svijetle svjetiljke ili Sunce . Obasjavat će ih Gospodin Bog . Oni će kraljevati u vijeke vjekova .
Anđeo mi reče : " Vjerodostojne su i istinite ove riječi . Gospodin Bog koji nadahnjuje proroke poslao je svojega anđela da pokaže svojim slugama što će se uskoro dogoditi . "
" Evo , uskoro dolazim ! Blago onima koji vrše proročke riječi ove knjige ! "
Ja , Ivan , sve sam to čuo i vidio . A kad sam sve čuo i vidio , pao sam pred noge anđelu koji mi je to pokazao da se poklonim .
Ali on ponovi : " Ne klanjaj se meni ! Samo sam Božji sluga , baš kao ti i tvoja braća proroci , kao i svi koji su poslušni riječima ove knjige . Bogu se klanjaj ! "
Zatim mi reče : " Ne zapečaćuj proročke riječi ove knjige da ostanu tajnom jer je vrijeme blizu .
Neka nepravednici i dalje čine nepravdu . Neka se okaljani i dalje kaljaju . Pravednici neka i dalje čine što je pravedno , a sveti neka se i dalje posvećuju ! "
" Evo , uskoro dolazim i svakome ću platiti prema njegovim djelima .
Ja sam Alfa i Omega , Početak i Svršetak , Prvi i Posljednji .
Blago onima koji peru svoje haljine ! Bit će im dopušteno ući kroz vrata u grad i jesti plod sa stabla života .
A izvan grada ostat će psi - vračari , bludnici , ubojice i idolopoklonici te svi koji vole i govore laž .
Ja , Isus , poslao sam svojega anđela da ti dade ovu poruku za Crkve . Ja sam onaj od kojega je David nastao i nasljednik njegovoga prijestolja . Zvijezda sam Danica . "
Duh i zaručnica govore : " Dođi ! " I tko god ovo čuje , neka kaže : " Dođi ! " Neka dođe tko je žedan i neka besplatno zahvati vodu života !
Svakomu tko sluša proročke riječi ove knjige svjedočim : Doda li tko išta onomu što je ovdje napisano , Bog će mu dodati zla opisana u ovoj knjizi .
A oduzme li tko nešto od proročkih riječi zapisanih u ovoj knjizi , Bog će mu oduzeti njegov udjel sa stabla života i Sveti grad opisan u ovoj knjizi .
Svjedok svega ovoga kaže : " Da , uskoro dolazim ! " Amen ! Dođi , Gospodine Isuse !
Neka je milost Gospodina Isusa Krista sa svima vama .